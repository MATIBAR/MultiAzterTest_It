    APUNTEAK Gizarte eta kultur antropologia Gunea: Moodle UPV-EHU Ikastaroa: Gizarte eta Kultur Antropologia ( F31-46 ) Liburua: APUNTEAK Nork inprimatua: OLATZ GONZALEZ ABRISQUETA Data: astelehena, 2009(e)ko ekaina(r)en 15(a)n, 17:27(e)tan  Eduki-taula ETIMOLOGIA ETA EPISTEMOLOGIA HOMO SAPIENS SAPIENS-I BURUZKO HAUSNARKETA BAT BESTEA: SARRERA BESTEA ANTROPOLOGIAREN JAIOTZA ETNOZENTRISMOA LEHENENGO PARTEAREN LABURPENA ETNOGRAFIA BEHAKETA PARTEHARTZAILEA  ETIMOLOGIA ETA EPISTEMOLOGIA 1. ETIMOLOGIA ETA EPISTEMOLOGIA Etimologia Etimologiak hitzen jatorria ikasten du. Antropologia hitzaren erroak ikusita: antropos eta logos, esan dezakegu antropologia gizakiari buruzko hausnarketa dela. Erderaz “saber” esango genuke. “Logos” hitzak berez bakarrik hitz egitea esan nahi du, “dicción” erderaz. Horregatik “logopeda” deitzen diogu hitz egiten irakasten duenari. Izan ere, antropologia hitzaren esanahi zuzena da “gizakiari buruz hitz egitea”, “Eztabaidatzea”. Hala ere, gure tradizio kulturalean “logos” erro hori “zientzia” hitzarekin itzultzen dugu, baina zientzia hitza, tradizio horregatik hain zuzen ere, guztiz mugatuta dago, eta gizakia ulertzeko, daukagun zientziaren ideia ez da zehatza, ez da nahikoa, eskas geratzen da. Zientziaren idei horrek objetibitate eta kausalitatearekin dauka lotura, eta antropologia ez da objetiboa, eta ez dago kausetan oinarrituta. Antropologiak gizakiak, sujetoak ikertzen ditu eta antropologook gu geu ere sujetoak gara. Guztiz subjetiboa da, sujetoen artean agertzen delako antropologia. Eta hori ez da txarra, edo beste zientzia batzuk baina okerragoa. Hori bere errealitatea besterik ez da. Gizakien errealitatea ezin da izadiarena bezala ikasi, gauzen arteko harremanak bezala ikasi. Gizakion munduan kausa-efekto lotura horrek ez du funtzionatzen, askoz konplexuagoa da, eta gaur egungo zientziaren helburu nagusia, hau da, fenomenoak aurreikustea, antropologiak ez dauka xede gisa. Inoiz ez dugu jakingo zer gertatuko den gizakiekin. Historiaren bidez jakin ahal dugu zergatik gertatu zen hori edo beste hura, baina inoiz ez dugu etorkizuna aurreikusiko. Batzuek, zientzia erlijio moduan ikusten dutenek, konfidantza osoarekin, zientzia jangoikoa izango balitz bezala, pentsatzen dute denboraren poderioz giza jokabidea eragiten dituen kausak ezagutuko ditugula. Baina gauza bat da jokabide kulturala ulertzea, eta beste bat ondorioztatzea, hau da, aurreikustea. Laburbilduz, antropologia gizakiari buruzko hausnarketa edo jakitea da . Zientzia hitza ere erabil daiteke, baina zientziaren ideia oso zabala eukiz gero, ez gaur egun zabaldu egin den idei motz hori, zientzia egi bakarra, hitz larriekin, izango balitz bezala. Adibidez, Genesis-a, nahiz eta gertaera objetiboa ez izan, nahiz eta egi historikoa ez izan, nahiz eta egi zientifikoa ez izan, gizakiontzat benetako egi bat da. Hori bai egia hitz larriekin, gizakion errealitatea azaltzen duena (Ikusi genesis-i buruzko hausnarketa). Epistemologia Epistemologia zientzia aztertzen duen jakitea, hausnarketa edo zientzia da, zientziaren zientzia. Epistemologiak zientzia edo jakiten arteko mugak ezartzen ditu. Hau da, zientzia bakoitzak zer ikertzen duen eta zein metodo erabiltzen duen ikasten du. Esan dugun bezala, antropologia da “Gizakiak aztertzen dituen zientzia, hausnarketa, jakitea”. Baina antropologia ez da gizakia aztertzen duen zientzia bakarra. Psikologia, filosofia, historia, soziologia ere gizakia ikertzen dute. Orduan, zein da antropologiaren berezitasuna?  Antropologiaren helburu nagusia gizakion unibertsoa ulertzea da. Eta zer da gizakion unibertsoa? Gizakion artean eraikitzen den… zera, guztia. Psikologiak barnekoan du oinarria, gizakiaren baitan jartzen du ikusmira. Barruko hori ere beste batzuekiko harremanen bidez eratzen da, baina psikologoei batez ere indibiduoaren izaera edo portaera interesatzen zaie. Antropologoei, berriz, nahiz eta indibiduoaren izaera inporta, beti indibiduo horri dagokion kultura kontuan hartzen dute, taldea begiratzen dute. Beraz, antropologiaren erreferente nagusia taldea da. Hau da, gizakion artean eratzen diren loturak -sinboloak, lengoaiak, baloreak etabar…-nahiz eta indibiduo baten bidez ikertu. Antropologo batek, adibidez, pertsona baten keinuak ikertu ahal ditu. Baina ez ditu ikertuko nolakoa den jakiteko, baizik eta dagokion taldea hobeto ulertzeko. Beste alde batetik, Antropologiak soziologiarekin zerikusi handia dauka. Antropologia eta soziologiaren arteko mugak gero eta ahulagoak dira, baina egon badaude oraindik ere. Bere hasieran, antropologiak beste gizarteak ikertzen zituen. Soziologiak, ordea, gure gizartearen barnean zeukan bere objetua. Soziologoek askotan antropologia “exotikoa ikertzen duen soziologia” dela diote. Exotikoa kanpokoa dena esan nahi du. “Ex”horrek, kanpo esan nahi du. Eta egia esan. Tradizionalki, antropologoek tribuak eta mendebalde gizartetik kanpo dauden gizarteak ikertzen zituzten. Baina, gaur egun, antropologiak be gure gizartea ikertzen du, eta “antropologia urbana” delakoa modan jarri da oso. Non dago orduan ezberdintasuna? Batez ere metodoan, nahiz eta soziologia kualitatiboak antropologiaren metodoa gero eta gehiago erabili. Antropologiaren zertasuna metodoan eta metodo horren bidez lortutako bere ikuspuntu zabalean dago. Antropologiaren metodoa etnografia da. (Ikusi Etnografia) Nahiz eta ikertzeko era oso markatuta egon, nahiz eta pausuak oso argi egon behar, ikuspuntu zabal batetik egiten da. Etnografiaren helburu nagusia ikertzen duena ulertzea da. Telebistaren eragina ulertzeko adibidez nahiago du bost pertsonen bizitza sakonki ikertzea mila pertsonari inkesta bat egitea baino, zeren eta pentsatzen duen modu horretan hobeto ulertuko duela telebistaren eragin hori. Ez zaio hainbeste inporta pertsona batek edo talde batek zer egiten duen, baizik eta zergatik egiten duen hori. Eta horretarako galdetzea ez da nahikoa, benetako motibazioak gehienetan ez daudelako kontzientzian. Pertsonak ez ditu bere motibazioak ezagutzen, horregatik galdetzea bakarrik ez da nahikoa. Bere keiñuak, ekintzak, bere eguneroko bizitza begiratzen dute antropologoek, egiten duen edozein gauza ulergarria bilakatzeko, bere bizitzaren koherentzia hori aurkitzeko, bere mundua ezagutzeko. Pertsona batek egiten dituen gauzen arteko koherentzia kulturak ematen dio eta kultura hori ulertzeko edozein gauza lagungarria izan daiteke. Horregatik, pertsonen unibertsoa ulertzera ailegatzeko, bere bizitza ulergarria egiteko, edozein gauza ikertu ahal da: ipuin bat, gorputzaren mugimenduak, erritoak, testimonioak, tresna bat, esaerak, pelikula bat,… okurritzen zaizuen edozein gauzaren bidez antropologo batek kultura ikertu ahal du. Kultura azken finean pertsonen inkonzientean sartuta dago eta pertsonen ohituren bidez, keiñuen bidez, pentsatu gabe egiten diren ekintzen bidez edo esaten diren esamesen bidez, dagokion kulturaren ezaugarriak aurki ditzakegu. Etnografia, jendeak zer egiten duen begiratuz  eta xeheka deskribatuz, kultura ulertzen saiatzen da.  HOMO SAPIENS SAPIENS-I BURUZKO HAUSNARKETA BAT 2. HOMO SAPIENS SAPIENS-I BURUZKO HAUSNARKETA BAT: GENESISA IRAKURKETA: GENESIS Irakurri duzuena ez da faltsua, edo gizakiaren hasiera azaltzeko kontu txoro bat. Genesis-a egi oso sakona da. Ez da egi historikoa, edo egi zientifikoa, baina gizakiontzako egi primordiala da, funtsezko egia, bere izatea azaltzen duelako. Genesis-ek gizakion pausu nagusia azaltzen du. Animaliatik gizaki izaterako pausua. Levi-Straussek esaten duen bezala “Izadiatik kulturarako igarobidea”. Animaliekiko oinarrizko ezberdintasuna argitzen da kontakizun honen bidez. Zientziak onartzen duen teoriarekin oso bateragarria, homo sapiens sapiens dena azaltzeko izugarrizko testua. Adan eta Eva mitoak esaten duena, zientziak, aho betean aitortu barik, baieztatu egin du. Gizakiaren eboluzioan badago momentu bat zerbait aldatzen dena. Batek aktu baten ondorio bezala azaltzen du eta besteak millioi urtetako prozesu bat bezala. Pentsatu, adibidez, erle batean. Zer egiten du lorez betetako landa bat aurkituta bere kideak abisatzeko eta leku berberera bueltatzeko? Orientatzeko sena barnean du. Joan den leku berberetik bueltatuko da. Espazio- bide berbera erabiliko du kideak abisatzeko eta lekua berriro aurkitzeko. Guk hori ezin dugu egin, zerbait gehiago behar dugu orientatzeko. Zer egiten dugu gustatu zaigun leku batera itzultzeko? Hansel eta Gretelek zer egiten zuten? Ogi apurrak botatzen zituzten bidea markatzeko. Gure gorputzetik kanpo dauden seinaleak erabiltzen ditugu, edo egiten ditugu. Bide bat irekitzen dugu eta markatzen dugu. Gero, errepide bat eraikitzen dugu. Edo gure kulturak erabiltzen irakasten dizkigun tresnak: aintzinean izarrak irakurtzen zituzten orientatzeko, gero brujulak, gaur egun GPS batekin orientatzen gara. Edo agian orientatu ez baina nahi dugun lekura eramaten gaitu. Erleak GPSa barruan dauka, bere gorputzan sartuta. Guk, berriz, gorputzetik kanpo. Erlea gidatzen duena sena da. Aitzitik, gizakiok ikasitako tresnek gidatzen gaituzte. Ez dugu izadia zuzenean ulertzen, erlea bezalaxe, baizik eta gure kulturak irakatsi digunaren bidez. Erlearen tresna nagusia sena da. Gizakiarena, aldiz, kultura. Hau da, gizartean jasotzen duen ezagupenen multzoa. Ezberdintasun hori oso inportantea da. Erleak bere potentzial guztia barnean dauka, bere gorputzean. Gizakiok berriz, kanpoan, gure gorputzetik at. Lorez betetako landa hori berriro aurkitzeko tresna guztiak kanpoan dauzkagu, eta horrek zer esaten du? Tresna horiek ez direla zuzenak, jaiotzetikoak, naturalak… kulturalak baizik, eta horregatik be mugarik gabekoak direla. Erlearen muga zein da? bere gorputza. Ahalmen guztiak dauzka gorputzean inskribatuta. Ezin  du egin bere gorputzak uzten diona baino gehiagorik. Gizakiok printzipioz ez daukagu mugarik, geure burua, geure eskuak eta beste gizakiekiko lankidetzaren bidez dena lor dezakegu. Gizakion muga zein da? Adan eta Eva mitoa aztertuz, arazo hau landuko dugu, gizakion izatearen ezaugarriak identifikatuko ditugu. Non bizi ziren Adan eta Eva? Edenean. Izadiaren barruan. Nahi zuten guztia bazeukaten. Bakarrik arbola batetik jatea debekatuta zeukaten, zein arbola zen hura? Jakituriaren arbolatik. Ongia eta gaizkiarena. Zer gertatu zen ondoren? Sugea agertu zen eta….. lorategi erdian zegoen arbolatik hartutako sagar bat jan zuten. Eta? Zer gertatu zitzaien? Justu sagarra jan ondoren, zer gertatu zitzaien? Begiak ireki zitzaizkien eta biluzik zeudela konturatu ziren. Hau izugarrizko metafora da, izugarrizkoa. Zer dira begiak? Zer da begiak irekitzea? Zer da biluzik egotea? Begiak irekitzea kontzientzia hartzea da. Baina zeren kontzientzia? Norberaren kontzientzia. Animaliek ez dakite existitzen direnik, beraien kontzientziarik ez daukate. Horregatik gure espeziearen izena Homo sapiens sapiens da. Homo sapiens, “dakien hominidoa” da. Ba, Homo sapiens sapiens “dakien badakien hominidoa” da: “El homínido que sabe que sabe”. Hau da gizakia, bere buruaren kontzientzia daukan animalia, eta horregatik beraz, inoiz ez da benetako animalia berriro izango. Inoiz ez da edenera, izadira bueltatuko. Kultura estadioan, kultura baten barruan biziko da betirako. Norberaren kontzientziak zer ematen dio gizakiari? Bere burua kanpotik ikusteko ahalmena. Eta horregatik Adan eta Eva biluzik daudela konturatzen dira. Jaungoikoak esaten dio Adani: “¿Quién te ha hecho ver que estabas desnudo?”. Inozentzia galdu zuten, jatorrizko zintzotasuna. Handik hona, izadiaren pertzepzio hori, instintoa hain zuzen ere galdu dute, eta inoiz ez dute berreskuratuko. Biluzik daude. Lehen ere, baina orain biluzgarritasunaren kontzienteak dira. Eta biluzgarritasun hori oso metaforikoa da ere bai. Erleari berdin zaio biluzik egotea, behar duen guztia barnean dauka. Baina guk ez. Izadiari aurre egiteko ez daukagu jaiotzetiko tresnarik, bizirauteko tresna guztiak ikasi egiten ditugu, kanpotik etortzen zaizkigu. Eta biluzgarritasun horren kontzientziagatik jantziak behar ditugu. Beste metafora zoragarri bat. Zer dira jantziak? Kanpoan dauden gauza batzuk gure gorputza estaltzeko, ezta?. Jantziak dira gure tresna kulturalak: hizkuntza, rolak, generoa, lana, mitoak, sinboloak, keiñuak…. asignatura honen gai guztiak dira gure jantziak… Eta hemen kokatzen da antropologiaren gakoa: gizaki guztiak biluzik daude, baina kultura  bakoitzak ematen dizkie jantziak. Berdinak gara, baina ezberdinak, kulturarik gabe ez garelako ezer. Lehenengo arazoa, biluzik egotea, filosofikoagoa da, nahiz eta oso antropologikoa ere bai. Hau antropologia filosofikoak ikasten du, norberaren kontzientzia eta heriotzaren kontzientzia. Gizakiok mortalak garela badakigu eta horrek gure bizitza osoa markatzen du. Baita badakigu ere indibiduoak garela. Bestearekiko ezberdinak garela, eta horrek be markatzen du gure nortasuna espezie moduan. Antropologia filosofikoa delakoak bi oinarri hauetan du abiapuntu. Antropologia kulturalak bigarren arazoan du oinarri: zeintzuk dira gizakien jantziak? Esan dugu jantzi bat hizkuntza dela. Beste bat erritoak. Beste bat instituzioak, beste bat ohiturak, beste bat estetika, beste bat dantza, beste bat moda bera jantzi bat da…. Jantzia da edozein gauza kanpotik etortzen zaiguna eta gure izaera eratzen duena. Baina, jantzi hauek, jantzi kulturalak, arropa bezala, material, ehungai bat daukate, eta material kultural hori, esan ditugun gauza guzti horiek osatzen dituena sinboloak dira. Gizakion unibertsoa sinboloekin eraikita dago, sinboloz beteta dago, gure errealitate guztia sinboloen bidez itxuratzen da. Gizakion eta izadiaren tartean sinboloak daude, eta sinboloek kultura osatzen dute. Gizakiok kulturan bizi gara, sinboloekin inguratuta gaude. Gizakia ez da animal arrazionala, baizik eta animal sinbolikoa, Cassirer-ek esaten duen moduan. Kultura, gizakiaren estadioa, sinboloekin osatzen da. Gizakia ez da bakarrik arrazoia. Gizakiok sentimenduak, pasioak, desioak, inkonzientea, ere bagara. Eta hori guztia gizakion zentzua da, eta zentzua ez da bakarrik arrazionala baizik eta emozionala ere, eta zentzu hori sinboloek betetzen dute. Sinbolo hitzaren etimologiari hurbilduz, sin aurrezki eta bolo atzizkia daukagu. “Sin” hori zer da? sin-tesis. Bi gauzak batean jarri. ‘Tesis’ teoria edo idei baten exposizio bat da. ‘Antitesis’ idei honen teoria edo idei kontrakoa, eta ‘sintesis’ bien arteko topaketa edo lotura bat. Beste hitza bat: Sin-patikoa. Zergatik esaten diogu bati “sinpatiko”? ‘pathos’ jarrera da. Ba gure antzeko jarrera daukan bati sinpatikoa deitzen diogu. Gurekin sintonia bat daukanari. Beste hitz bat ‘sintonía’, tono berberean dagoela. ‘Sin’ horrek, lotura esan nahi du, batasuna. Sinkronikoa, denbora berdinean, simetrikoa, neurri berdinekoa, etabar, etabar…. ‘Sinbolo’ batasun horren erreferentzi bat da. ‘bolo’ hori ez dakigu zehazki zer esan nahi duen baina batzuek diote jaurtitzeko zerbait dela, botatzen duzuen zerbait. Pentsatu hori ideietan, ideiak jaurtiki, bota, eta beste batzuek botatako ideiekin topatzen direnak. Topatzen diren idei horiek sinbolo bihurtzeko prest daude. Azken finean, sinbolo bat topaketa bat da, besteekin topaketa bat baina ez arlo fisikoan, baizik eta sinbolikoan edo ideologikoan, ideien arloan, eta baita arlo afektiboan. Ikurriña bat adibidez, guztion sentimendu eta herri ideia lotzen ditu. Lotura bat da sinboloa, nahiz eta hitza, keiñu, ikur, edo emblema bat izan. Orain, pentsa ezazue hitz batean sinboloaren kontrako esanahia daukana. Mantendu bolo, eta hori baino lehen jarri aurrizki bat bi gauza direla esateko. Aurrezki batek ‘bi’ esanahiarekin. ‘Bi’ bera, ezta? Bipolar, bilingüe, baina ‘bibolo’ ez da ezer. ‘Bi’ honek gehitzen du, eta nahi dugun aurrizkiak banatzen duela esan nahi du.  Zer da adibidez ‘dia-metro’ bat? Zirkunferentzia banatzen duena, ezta? Jartzen badiogu ‘dia’ hori ‘bolo’ atzizkiari, zer daukagu? Diabolo, deabru hitza jatorrian dagoena. Eta zer da deabrua? gaizkia ezta? Baina sinbolikoki gaizki horrek zer esan nahi du? Ba, banatzen duela. Sugea bezala. Horregatik deabrurekin identifikatu da sugea, adan eta eva paradisutik banandu zituelako. Sinboloek pertsonak batzen dituzte. Diaboloak, aldiz, gauzak banatzen ditu eta horregatik deabrua gaizkiaren sinboloa da. Ba, kulturak azken finean, zer den ona eta zer den txarra bereiztera eramaten gaitu. Izadian ez daude onak ala txarrak diren gauzak, kulturan bakarrik. Horregatik esaten du jaungoikoak: “He aquí que el hombre ha venido a ser como uno de nosotros en cuanto a conocer el bien y el mal”. Zein da orduan gizakion muga? Ongia eta gaizkia bereiztea, etika. Baina printzipioz ongi unibertsalak ez daudela pentsatu behar dugu, zeren eta ona den taldea lotzen duena eta txarra den banatzen duena, eta askotan talde bat lotzen duenak beste bat banatzen du. Hilketa bat adibidez. “Latin king” taldea ikertzean, adibidez, aurki dezakegu haien ustez hil egitea ezinbestekoa dela taldea mantentzeko, taldearentzat oso garrantzitsua den igarobide errito bat dela. Haientzako, taldea lotuta eukitzeko, ona da, eta komunitate hori ondo ulertu nahi baldin badugu ona dela pentsatu behar dugu, nahiz eta guretzako, gure bizitzarako, gauza naskagarria izan. Gizakia kultura estadioan bizi da, eta izadira ez da inoiz bueltatuko. Errealitatea ez da inoiz berez izango, objetiboa, baizik eta kulturak tartekatuta. Izan ere, kulturak emandako betaurrekoekin ikusten dugu errealitatea. Mundua eraikitzen da kulturaren bidez eta munduan kulturak indibiduoak hainbeste badaude.  BESTEA: SARRERA Genesis Testua interpretazio egitean, biluzgarritasunari buruz hitz egin genuen. Biluzgarritasun hori sinbolikoa zela esan genuen. Zergatik ? Alde batetik babestuta ez egoteagatik. Hau da, ez daukagu bizirauteko tresnak eta besteen babesa behar dugulako. Baina beste aldetik, horrek, pobrezi horrek ondorio on bat dauka, gizakion muga irekita dagoela esan nahi du. Munduan egingo dugun guztia ez dagoela determinatuta, animalien kasuen bezala, neurri batean gutxienez. Gogoratu erelea. Jaioko da eztia egiteko besterik ez. Guk, segun eta non jaioa, ze familian, norekin topatu, etabar, gure bizitza ezberdina izango da. Eta idi honekin sartu ginen kuturaren problematikan. Alde batetik kultura da gizakion errealitatea, egoera. Animaliena, aldiz, izadia dela esan dezakegu. Beste aldetik, kultura da partikularrak diren konfigurazio sinboliko horiek non hazten garen : kultura partikularrak. Esan genuen bezala, kultura sinboloen bidez osatzen da. Unibertso sinboliko bat da, unibertso sinboliko eginda gu jaio baino lehen, baina aldi berean irekita, beti bilakatzen. Baina, nola sartzen da ume bat, jaio eta gero, unibertso horretan, nola hartzen du beraren kontzientzia, nola gizaki bihurtzen da ? Umea jaiotzean ez daki existitzen denik. Ez daki hortik mugitzen den eskua, eta gainera nahigabe jotzen duena, berarena denik, bere gorputza denik. Eta negar egiten du. Ezta bular hori, gose daukanean agertzen dena, berarena ez denik ere. Nola hartzen du orduan beraren kontzientzia ? 9 hiabetekin gutxi gora behera hasten den prozesu bat daeta bi urte arte ez da oriandik guztiz osatuta. Baina, « ni »-ren kontzientzia nola osatzen da ? Zeren bidez ? « Zu » ren bidez, bestearen bidez. Umeak bere kontzientzia hartzen du bere aurrean daudenak pertsona osoak direla konturatuz. Bere inguruan dauden horien gorputzak eta, beti berdinak direla konturatzen « zu » kontzientzia hartzen du. Hori gertatuta umea hasten da konturatzen bera ere bere inguruan ikusten dituen pertsonak bezalakoa dela. Pertsona oso bat dela. Horregatik fase horri Lacan psikologak deitzen dio « izpilu fase ». Besteak izpilku moduak direlako norberaren kontzientzia eta identitaea osatzeko. Besteen bidez pertsona bihurtzen gara eta prozesu hori ez du inoiz amaitzen. Ez bakarrik umea garenean, bizitza osoan zehar egongo gara gure izaera konpontzen, moldatzen, aldatzen, segun eta norekin topatzen garen eta egoera nolakoa den. Azken finean bizitza osoa egongo gara besteen « menpe » : gure izaeran eragin handia eukiko dute eta guk beraienean. Lagun berriak eukitzean gure jokabidea ere aldatzen da: jerga berria eta beraiekin berdina, txantxak ere bai… Noraino ailegatzen den menpetasun hau ? Bestearen eraginaren indarra nola neurtu ? « Beste » barik bizi diren gizkiak nolakoak diren aztertuz. Basatiaren ideia oso garrantzitsua izan da gizartearen eragina aztertzeko, besteen indarraren neurketa bat da. Horregatik badaude literaturan, ipuinetan eta zinean hainbeste pertsonai beste gizakiekin kontaktu euki ez dutenak edo galdu dutenak. Zeintzuk ? Moogli, Tarzan, Robinson Crusoe….. Eta zergatik ? Pertsonai hauek pentsatzeko onak direlako. Batzuk existitu dira, beste batzuk aldiz fiziozkoak dira. Moogli, adibidez, egiazko istoria batetik aterata dago. Amala eta Kamala,  bi neska indiar-ren istoriotik. Amala eta Kamala indian agertu ziren 1920-an. Artzain batek topatu zituen eta bere familiarekin eraman zituen. Gutxi bizi ziren baina bere bizitza eta ezaugarri guztiak apuntatzen zituen artzainak, Itard medikuak bezala, « Ume basatia » pelikulakoa. Horregatik kasu hauek oso ikasiak izan dira. Neska hauek otsoen artean bizi ziren eta aurkitzean, begi disdiratsuak eta ilunean ikusteko ahalmena zeukaten, lau hanketan ibiltzen ziren, otsoen bezala egiten zuten oihuka, etabar… Ze ondorio atera ahal ditugu pertsonai horietatik ? 1. Gizakien ahalmena oso irekita dagoela, edozein gauza izateko ahalmena dugula. 2. Imitazioaren bidez ikasten dugula. 3. Umeetan ez bagara gizartaratzen, sozializazioa oso zaila dela.  BESTEA Francoise Truffaut-en pelikula, "Ume Basatia" 1800garren urtearen inguruan, Frantzian, zibilizazioarekin kontakturik euki ez duen hamabi urteko ume bat agertzen da. Frantziar gizartean kuriositate (jakinmin) handia sortzen du gertakari honek eta eztabaida bat planteatzen da: ea gizakia den ala ez. Itard doktoreak baietz pentsatzen du eta bere etxera eramaten du hezitzea lortuko duelakoan. Basatia, Victor izendaturik, doktorearen etxean bizi da eta gizartearen ohiturak ikasten ditu. Egun batean, Victorrek ihes egiten du baina berriro basoan bizitzeko ez dela gauza konturatzen da eta Itard-en etxera itzultzen da. Zein da pelikularen gaia? zeri buruz da pelikula? Badaude bi gai nagusi erlazionatuta daudenak. Alde batetik, bestea-ri buruzkoa. Gurekin konparatuta guztiz ezberdina den eta horregatik beldurra ematen digun horri buruzko gaia. Eta beste aldetik, gizaki egiten gaituen zerari buruzkoa. Pelikula gizarteratzearekin eta garatze prozesuarekin dago erlazionatuta. Pelikula kokatuta dagoen unea, 1800garren urtean, bi teoria elkarren kontra bizi ziren. Batak, Rousseau-ren teoriak, gizabanakoaren garapenerako hezkuntza beharrezkoa dela esaten duena, eta besteak, gizakion funtzio mentalak berez garatzen direla eta hezkuntza kontingentea dela baieztatzen duena. Pelikula hau Rousseau-ri omenaldi bat da. Truffaut-ek berak basati sentitzen zuen bere burua. Kartzelan egonda, desertorea egiteagatik, André Bazinek, zinema kritikoak, hartu zuen eta zinemagile bihurtu zen. Berarentzat heziketa oso inportantea zen eta pelikula honen bidez “Emilio edo heziketari buruzko tratadua”-ren egileari omenaldia egin nahi zion. Honetaz gain, basatia izango zen galdutako inozentzia, oraindik izadian bizi den gizaki bat, adan eta eva sagarra jan baino lehen bezala. Azken finean, arketipoa hori da, basatia, zibilizazioarekin kontaktu euki ez duenaren arketipoa. Bururatzen al zaizue beste ipuin edo pelikularik non gai hau aztertzen den? Tarzán, Mougli…. “oihanaren liburua”-ren protagonista. Hauek be animalien artean hazi dira eta ez dute gizakiekin kontakturik euki. Ez dira gizartean bizi. Hitzak bera esaten du: gizakien artean – gizarte. Zeintzuk dira zientzialarien ikuspuntu ezberdinak? Nortzuk errepresentatzen dituzte eta non agertzen dira argi? Zeintzuk dira basatiaren izaera aztertzeko erabiltzen dituzten metodo zientifiko ezberdinak? Zuen ustez, zeintzuk jokatzen dituzte rola horiek – hezkuntzan konfiantza daukana eta berezko fakultateak nahikoak direla esaten duena- eta ze eratan? Pinel- Berarentzat, basatia behe mailako gizakia da, animali baten parekoa. Itard-ek, ordea, sozializazioan (gizarteratzean) konfidantza dauka.  Pelikulan, non agertzen dira argi bi ikusmira ezberdin hauek? Basatia oraindik gormutuentzako instituzioan zegoenean, bi medikuek leihotik begiratzen zutenean. Pinelek pentsatzen zuen basatia abandonatu zutela anormala zelako eta Itard-ek, berriz, abandonatua izateagatik anormala zela pentsatzen zuen. Bere aurkezpena eta gero, ze (nolako) metodo zientifikoak erabiltzen dituzte bere izaera aztertzeko? Proba antropometrikoak Pinelek egiten dituenak Itard-en metodoa, berriz, behaketan eta egiten duen guztiaren deskribapenean oinarritzen da. Hauek dira antropologiaren metodoak erabiltzen dituen tresna nagusiak: behaketa, partehartzailea batez ere, eta deskribapena. Baina, behaketa eta deskribapenetik aparte, Itard-ek pausu batzuk erabiltzen ditu heziketaren prozesuan. Zeintzuk dira? Janztea, beldurtzea, esnea edatea (dakizuen bezala gizakia beste animalien esnea edaten duen animali bakarra da), beste umeekin jolastu (rolak errepresentatzen), hizkuntza, irakurketa eta musika. Nola itxuratzen du pelikulak basatia? Eta zeintzuk izango lirateke ezugarri horien kontrakoak, gizakionak hain zuzen ere? (adibidez, lau hanketan ibili – zutik ibili) Lau zangoz ibiltzen da, ez zutik. Zuhaitzetan bizi da. Zulo batean ezkutatzen da, madriguera batean. Gogoratzen duzue nola ateratzen dute madrigueratik? sua erabiliz, ezta? sua kontrolatzea gizakien aurrerakuntza aparta izan zen. Honekin zerikusia daukan beste ezaugarririk? Janaria gordina jaten du, ez sutatik pasata, egosita. Egostea. Ez du bere burua garbitzen. Higienea Ez du bere burua euritik babesten. Etxeetan bizi Biluzik doa. Jantziak Zentzuen eragina alderantziz. Usaimena garatuagoa. Ez du negar egiten, emozioak ez ditu bideratzen Ispiluan bere burua ez du ezagutzen Ez du hitzik egiten. Hizkuntza. Zeintzuk dira gertakizunik garrantzitsuenak garapen prozesuan? (Truffaut-ek garrantzia ematen die transizio bat jarriz, borobil beltz batekin enmarkatuz eta beste eszena batera pasatuz)  IZENA JARRI- izendatzea gauzei existentzia ematea da, eta pertsona bat bataiatzea gizakion munduan sartzea da. Horregatik kultura askotan, batez ere ume asko hiltzen diren gizartetan, ez dute jaio eta berehala izenik jartzen. Agian bi edo hiru urterekin izendatzen dute umea. Ba, izendatzea prozesu afektiboarekin be lotura handia daukalako. Izenek ez dute berez esanahi handirik euki behar, baina gizakiok munduko gauzak izendatzen ditugu. ORDENA- Pentsamenduaren eta hizkuntzaren eraginez, gizakiok ordena ezarri behar dugu munduan. Denak leku bat euki behar du eta bere lekuan egon behar du. Hori irakasten dio Itarde-k. Justizia be ordena da, orden morala. Itard-entzat Victor gizaki bat da orden morala ulertzen duenean, eta horregatik bidezkoa ez den momentuan zigor bat jartzen dio. EMOZIOAK TRESNEN ASMAKUNTZA- klarionak eramateko tramankulua asmatzen du Victorrek. Hori guztia ikusita, zeintzuk dira gizatasunaren ezaugarriak? Zutik ibiltzea, hizkuntza, tresnak asmatzea (behin eskua libre geratuta), janaria egostea, jantziak, eta emozioak. KONKLUSIOAK Beste gizakiekin kontakturik ez eukitzeak, Victorri, kulturan, edo orden sinbolikoan, sartzen gaitzeztu dio. Orden sinboliko hau hizkuntzaren bidez bereganatzen da, eta elkarrenganako harremanetan martxan jartzen da. Gizakia, azken finean, gizarteko izakia da, ‘ser social’, gizartean bizi dira gizaki guztiak. Orduan, zertarako balio du basatiaren arketipoak, zer pentsarazten digu basatiak…. Basatiak oso inportanteak dira ispilu moduan, geure burua begiratzeko aukera bat direlako. Gure ezaugarriak definitzeko oso baliogarriak. ‘Definitu’ hitzak, mugak jartzea esan nahi du, de/finitu, noraino doan ezagutu nahi dugun hori, zeintzuk diren bere mugak. ‘Ume basatia’ pelikula aztertuz, guk, gutxi gora behera definitu dugu zein den gizaki bat : Lau anketan ibiltzen da, hitz egiten du, sua kontrolatzen du, etabar…. Gizartearen ideia eraikitzeko basatiak oso garrantzitsuak izan dira, zeren eta gizatasunaren mugak aztertzeko erabilgarriak baitira. Basatiarenganako begiradak gizakion izaera definitzen laguntzen digu. Pasa den astean esan genuen bezala, norberaren kontzientziak zer ematen dio gizakiari? bere burua kanpotik ikusteko ahalmena, ezta? Indibidualki, izaera osatzeko, besteak, besteengandik geure burua ikustea derrigorrezkoa da. Badakigu nolakoak garen besteekin harremanetan jarriz, besteengandik jasotzen ditugun begiradak, hitzak eta jarreren medio eta baita ere haiekin gurea konparatuz. Ba talde bezala berdina gertatzen zaigu, eta herri bezala, eta kultura bezala. Izaera eta  identitatea besteekin konparaketa batean martxan jartzen da. Ezberdintasunean jartzen da martxan identitatea. Ez dakigu nolakoak garen beste batzuekin konparatu arte. Are gehiago, bestearen bidez osatzen dugu gure identitatea. Gizakion errealitate horregatik jaio zen antropologia. Beste kulturekin topo egitean jaio zen antropologia. Levi-Strauss-en ustetan, antropologiaren jaiotza hasi zen Amerikako aurkikuntzarekin. Eta zergatik esaten du hori antropologo famatuak? Aurkikuntza baino lehen kulturen arteko topaketa asko gertatu ziren. Greziarrek Europa eta Asia osoa ezagutzen zuten eta haiek be beste gizarte batzuk basatitzat hartzen zituzten. Haien zibilizazioarekin konparatuz definitzen zituzten beste gizarteak. Orduan, zergatik esaten du Levi-Straussek antropologia jaio zela Amerikako aurkikuntzarekin? Berak esaten du antropologia jaio zela ez iritsi ziren momentuan, baizik eta beste kontinente berri bat zela konturatzean. Han zegoen jendeak europearrekin kontakturik ez zuela euki konturatzean. Isladatuta egon zen konturatzean. Horretaz konturatzeak gizakien eboluzio guztia birplanteaketa berri bat egitera behartzen ditu. Ez ziren Adan eta Eva lehenengo gurasoak, gizaki guztion gurasoak? Eta horiek nondik atera ziren? Gizakiak al ziren? Colonek, iristean, indian zegoela pentsatu zuen. Horrek ez zuen arazorik sortu. Bazekiten india existitzen zela eta hasieran, lekua hain ederra zela ikusita, paradisua aurkitu zutelakoan zeuden. Aspaldi, bidaiak gero eta gehiago zirenez, munduko paradisua aurkitzeko itxaropena zegoen eta Colonen esperientziak mitoa egiaztatzen zuen. Baina gero india ez zela konturatzean, kontinente berri bat zela, aurreko kontakturik gabekoa, birplanteaketa sortu zen europan. Gizakion natura edo gizakion ezaugarriei buruzko hausnarketa sortu zuen aurkikuntza eta horregatik Levi-Straussek dio antropologia jaio zela momentu hartan. Besteekiko topaketak gizatasunaren inguruko galderak birplanteatzera behartzen gaitu eta han, galdera horiek erantzuteko, agertzen da antropologia. Historian zehar, birplanteaketa horiek, gizatasunari buruzkoak, beti ‘denominador común’ bat eduki dute: hierarkia baten bidez azaltzen dira eta besteei beheko posizioa tokatzen zaie. Ezberdintasun kulturalei erantzun bat emateko, askotan eskala bat asmatzen da eta eskala egiten duena goian jartzen da eta besteak behean. Hau da, eskala egiten duenaren ezaugarriak modelo bezala jartzen dira, topean, eta ezaugarri horien bidez besteen kulturak edo gizarteak definitzen dira. Gaur egun, kulturak konparatzeko gehien erabiltzen den ezaugarria garapen maila da. Gaur egun munduko hierarkiak ezartzen dituen garapena… ekonomikoa da. Dirua da gizarteen arteko hierarkiak ezartzeko faktore nagusia. Eta segun eta zein den “renta per capita” eta beste bariable batzuk, guk, garatuok, bariable horiek bete ez dituztenei azpigaratuak deitzen diegu. Gure egoera modelo jartzen dugu besteena azaltzeko edo definitzeko, eta horregatik bestea beti beheko posizio batean agertuko da. Baina beti ez da dirua izan ezberdintasunak markatzeko elementurik garrantzitsuena. Historian zehar, beste elementu batzuk erabili dira besteak definitzeko. Adibidez, Colonen denboraldian hiru parametro ziren nagusi zibilizazioa neurtzeko: legea, fedea eta jaungoikoa. Herri amerikar gehienak kristauak ez ziren herriak bezala kalifikatu zituzten: legerik gabeak, federik gabeak,  eta jaunarik gabeak. Kolonizatzaileen deskribapenak beti ezezkoan idazten dira. Hau da, aurkitutako jendea ez zeukanaren bidez deskribatzen zuten. Haien kultura eta izaera beti ez zeukatenari erreferentzia eginez azaltzen dira. Hala ere, aurkikuntzak jarraitu ahala, kultura guztiak maila berberan jartzea gero eta zailagoa zen. Inkak ez zeukaten zerikusirik Karibeekin. Kalifikazio sistema berriak beharrezkoak ziren eta behar horregatik mende batzuk geroago antropologia jakintza bezala jaio zen. Antropologiaren lehenengo teoria nagusia eboluzionismoa izan zen. Teoria horren arabera, gizarte guztiek estadio batzuk pasatzen zituzten zibilizazio estadiora iritsi arte. Teoria hau oso indartsua izan da eta oraindik jendeak orokorrean pentsaera eboluzionista dauka. Telebistako dokumentaletan askotan entzuten da tribu bat aurkitu dela zein harriko aroan bizi den. Colonen denboraldian bezala pentsatzen dugu. Eboluzio eskala bat daukagu buruan eta bestea han kokatzen dugu. Askotan entzuten da be kultura bat ez dela denbora luzean aldatu. Gaur egungo antropologian idei hauek guztiz baztertuta daude. Kultura guztiak aldatzen dira eta bat ere ez da eboluzionatzen. Gizakion eboluzioa homo sapiens sapiens bihurtzean amaitu zen, kultura jaio zen momentuan, historia jaio zen momentuan. Gure gorputza ez da aldatzen, aldatzen dena da munduan egiten ditugun gauzak, gure gorputzatik at eraikitzen dugun guztia, pasa den egunean ikusi genuen bezala. Antropologia mendebaldean nagusia zen idearen barruan jaio zen. Darwinismo eta eboluzionismoari jarraituz. Ezagutzen eta aurkitzen ziren kultura guztiak eskala batean jartzen ziren. Eskalaren beheko mailetan “primitibo” deitzen zienak, goiko mailan gu, zibilizatuok, eskala bera egiten genuenok. Gaur egun bezalaxe, garatuak eta azpigaratuak hitzak erabiltzean bezalaxe. Gaur egungo antropologian idei hau oso urrun dago. Gaur egungo antropologiari ez zaio eboluzioa inporta, badaki kultura ulertzeko eboluzionismoa idei edo teoria okerra dela. Gaur egungo antropologiak badaki errealitatea ikusteko modu oso ezberdinak daudela. Kultura bakoitzak, talde bakoitzak eta ia ia indibiduo bakoitza errealitatea modu berezi batean ulertzen duela badaki antropologiak. Horregatik gure pentsaera ez da nahikoa bestea ulertzeko, bestearen pentsaera ulertu arte. Bestea ulertzeko bere mundua ezagutu behar dugu, eta bere mundua ez da bakarrik zer daukan edo nola bizi den, bere mundua da batez ere nola pentsatzen duen bere bizitza, bere inguruan dagoen guztiari zer zentzua ematen dion. Eta horretarako, bestea ulertzeko, antropologia metodo etnografikoa erabiltzen du.  ANTROPOLOGIAREN JAIOTZA ANTROPOLOGIAREN JAIOTZA Antropologia zientzia moduan edo espezialitate moduan mila zortziehun ta hirurogeitahamar urte inguruan jaio zen. Ota Benga pigmeoa ere hortik jaio zen eta bere istorioa erabiliko dugu bestea eta bestearen kultura guretzako zer izan diren eta baita zer diren gaur egun ere ulertzeko. Hemeretzigarren mendeko azkeneko hamarkadan europan, frantzian hain zuzen ere, gauza garrantzitsu bat asmatu zen. 1895an hain zuzen ere. Lumiere anaiek asmatutakoa, zinema. Asmakuntza hau, zinema, aro baten izpirituaren ondorio baino besterik ez da. Asmakuntza bat gertatzeko inportantea ez da batek asmatzea, baizik eta gizartea prestatuta egotea. Txikitatik Historia eta Zientzietan ikasi dugu “honek hau asmatu zuen, beste horrek hori”…. Bere denboraldiko erreferentziarik gabe. Horregatik pentsatzen dugu asmakuntzak zerotik ateratzen direla, buru azkar batetik. Baina pentsamendu hori oker dago. Asmatzen da denboraldiak asmatzen uzten duena. Horregatik oso normala da gauza bat bi leku ezberdinetan, kontakturik gabe, adibidez, europan eta estatu batuetan, momentu berean asmatzea. Badago denboraldiko izpiritu bat, “El espíritu de los tiempos” erderaz, asmakuntzak eragiten dituena. Eta Lumiere anaiei ze denboraldiko izpirituak eragin zien zinema asmatzera? Hemeretzigarren mendeko azkeneko hamarkadan europan, ze ezaugarri nagusiek zehazten dute gizartea? Ba, esan dezakegu ikusteko gogoak gero eta handiagoak zirela. Ikuskizun apartak antolatzen ziren, teatro irakagarriak eraiki ziren, denden erakustokiak modan jarri ziren. Jendeak ikusi nahi zuen, eta gainera elkarrekin, beste jendearekin batera. Argazkilaritza existitzen zen lehendik, baino momentu hartan be hedatu zen asko, batez ere kodak kamarak komertzializatzean, 1888an. Pentsatu momentu hartan be kolonialismoa oso hedatuta zegoela eta kolonietatik zetozen berriek ikusmin handia sortzen zuten. Giro honetan erakusketa unibertsalak modan jarri ziren, azken aurrerakuntzak erakusteko, ehunurtekoa ospatzeko (adibidez amerikako aurkikuntzaren laugarrena, 1892an Chicagoko erakusketa unibertsalean), edo koloniatik etorritako gauzak erakusteko. Ota Benga, pigmeoa, koloniatik etorritako gauza bat zen. 1904an, San Luisen ospatutako erakusketarako. Antolatzaileak bere aurreko erakusketetatik bereiztu nahi zuen eta pentsatu zuen aurrerakuntzak baino zerbait gehiago erakutsi nahi zuela. Publikoarentzat erakargarria izango zen zerbait: gizakiak. Baina ez gizaki arruntak. Horrek seguraski iskanbila sortuko zuen eta gainera interes gutxi eukiko zuen aro horretan. Antolatzaileari objetu pribilegiatua ekartzea bururatu zitzaion. Mota ezberdinetako basatiak erakutsiko ziren. Ideia honek ez zuen eragozpenik aurkitu, ezta kritikarik euki ere. Azken finean, europan urteak zeramaten mundu guztietako gizakiak ekartzen erakusketak  antolatzeko. Adibidez, hemen daukagu lau pertsona javatik ekarritakoak. Jartzen duen moduan, “Amsterdamen 1883an ospatutako “Kolonial eta esportapen erakusketa internazional”-eko Javako herrian antzeztu zuten bi jotzaile eta bi dantzari. Misiolari elkarte Hollandarrak bildu zituen ekialdeko indietan”. Edo hauek Surinametik ekarritakoak, haien empresarioarekin. San Luis erakusketaren kasuan, antropologiak paper garrantzitsu bat jokatu zuen, zeren eta antolatzaileak antropologian oinarritu zuen bere ideia. Berak adituei aholkuak eta gizaki ezberdinak ekartzeko laguntza eskatu zizkien. Konkretuki misiolari amerikar bat, Samuel Ph. Verner, pigmeoekin kontaktu eukitzeagatik ezaguna zena, erakusketarako agente berezia izendatu zuen antolatzaileak. Bere lana zen 12 pigmeoei konbentzitzea ameriketara berarekin joateko erakusketa batean parte hartzera. Posible baldin bazen, antolatzaileak nahiago zuen lortzea herriko nagusi bat, bere emaztea, bi ume, lau gazte eta lau txaman. Haien presentzia, eskimalekin, zuluekin, apachekin eta beste batzuekin batera, xede argi bat zeukan: neurketa antropometrikoak eta test batzuk egitea, basatiak eta zibilizatuen arteko ezberdintasunak metodo zientifiko baten bidez argitzeko. Azken finean, gizakien artean ezberdintzeko modu objetibo bat eta ukaezina lortu nahi zuten. Honetaz gain, erakusketako helburua zen han zeuden gizakien zibilizazio koefizientea ezartzea. Ph. Verner, misiolariak, etekinik gabeko ahaleginak eta gero, zorte on euki zuen eta 1904an, ezta pigmeo bati ere berarekin joateko konbentzitu ezean, esklabu merkatu batean Ota Benga erosi zuen. Otak beste 8 gizon gazte, pigmeo batwa, konbentzitu zituen. Ota ez zen pigmeo batwa, baina ezberdintasun etniko horrek adituei ez zien arazo zientifikorik planteatu, pigmeoren naturari buruzko konklusioak ateratzeko orduan. 6 hilabetetan zehar, basatiak erakusteko lekuan, 1.200 pertsona bizi ziren. Batzuk bere borondatez joan ziren, beste batzuk behartuta. Hemen dekozue Jeronimo-ren argazki bat. Jeronimo azken apachea zen eta parte hartu zuen erakusketan. Etnia bakoitzaren pertsonekin batera objetu materialak ere bazeuden: Jantziak, etxeak, tresnak, etabar. Antropologiaren ustetan, haien kultura materialetik adierazgarria zen guztia erakusgai zegoen. Haien giro naturala balego bezala bizitzera behartu zituzten, gutxienez San Luisera joan ziren hamazortzi millioi bisitariek begiratzen zituzten bitartean. Ia ehuneko hogeia hil omen zen erakusketan, gehienak kutsapenengatik. Baina hau ez zen nobedade bat. Erakusketa hau baino lehen hamaika pertsona hil ziren egoera berdinetan. Adibidez, hemen jartzen duen bezala, Australiatik ekarritako aborigen hauetatik bakarrik hiru bizirik iraungo ziren. Eta gainera argazki ateratzen den momentuan, 1884an, alemanian, bat hil izan zen jadanik. 8 etorri ziren europara eta bakarrik 3 bueltatu.  Edo Inuit hauek. Bi famili etorri ziren eta biak osoak hil ziren. Famili hauetako gizon batek diario bat idatzi zuen eta gero argitaratu zen, baina uste dut bakarrik ingelesez dagoela. Izenburua da “Eskimal bat kanpoan. Bere diario eta heriotza”. Baina agian hau ez zen gogorrena. Gogorrena zen zientifikoen epaia, erabakia. San Luiseko erakusketan zeuden gizaki mota guztien arteko ezberdintasunak ikertu zituzten, eboluzio eskala bat sortzeko. Eta konklusio bat atera zuten: zibilizazio mailarik baxuenean zegoen arraza pigmeoak ziren. Hemen dekozue eskalan goiko mailan zegoen arrazaren adibide bat, txuri bat, maila baxuen zeuden bi adibidekin. Pigmeoak gizaki eta animalien arteko zerbait omen ziren. Tximino antzekoak. Bisitarientzat erakusketako ikuskizun nagusia. Baina Ota Bengaren istorioa ez da hemen amaitzen. Erakusketa unibertsala behin bukatuta, 6 hilabete eta gero, bizirik geratzen ziren pigmeoak afrikara bueltatu ziren, baina Ota Bengak Estatu batuetan geratu erabaki zuen. Bizitzeko leku bat behar zuen eta lortu zuen, Bronxeko zoo-an, gorilen ondoan bizitzen, bisitarien bistan. Arrakasta itzela euki zuen erakusketa nueva yorkeko beltzen batzar batzuk kexatu arte. Momentu horretan, Ota beltzen komunitatean sartzen saiatu zen. Horretarako bere izena aldatu zuen eta hortzetako estaldurak jarri zituen, integratzen saiatzeko. Momentu hartan pigmeoek hortzak zorrozten zituzten argazki honetan ikusi dugun bezalaze. Estatu batuetan integratzeko hau ez zen irudirik aproposena. Horregatik estaldurak jarri zituen. Baina bi urte ta gero afrikara itzuli nahi zuen eta ez zeukan dirurik. Verner misiolariarekin kontaktua hartzen saiatu zen baina hau bidaiatzen zebilen. Estatu batuetan harrapatuta, bere identitatea guztiz nahastuta, azkenean Ota Benga bere burua hiltzea erabaki zuen eta egin zuen 1907an. Istorio honek antropologiaren hasierak nolakoak ziren azaltzen digu. Antropologia bere hasieran arrazekin kezkatuta zegoen. Ezberdintasuna azaldu nahi zuen eta nola denboraldiaren teoria nagusia eboluzionismoa zen, ba berak ere eboluzio horri arrazen ezberdintasunaren bidez erantzun bat eman nahi dio. Horretarako arrunta zen, hemen jartzen duen moduan, ez bakarrik beste kultura batzuetako gizakiak erakustea, baizik eta haien eskeletoak ere erostea. Europar museoek prezio altuak ordaintzen zituzten eskeleto hauek lortzeagatik. Hori dela eta, kolonia askotan bazeuden gizaki ehiztariak. Hemen jartzen duen moduan, nahiz eta misiolariak kexatu, hilketak oso arruntak ziren. Egoera hau ez zen asko aldatu koloniak independentzia lortu arte, eta oraindik, gaur egun, amazonian adibidez, herri asko hil zorian daude okupatzen diren landak oso aberatsak direla eta. Agian guk ez ditugu herri hauek ikusi animali bezala, baina askotan entzuten dugu prehistorian bizi direla eta, garapenen izenean, ume bezala tratatzen diegu. “Hau edo bestea behar dute” esaten dugu. Baina gehienetan behar horiek guk daukagunarekin konparatzen dira eta  haientzako ez dira hain garrantzitsuak. Eta hori guztia gertatzen da haien mundua ez dugulako ulertzen. Jarraitzen gara gure esperientzaren bidez haien mundua ulertzen saiatuz, gurearena konparatuz.  ETNOZENTRISMOA ETNOZENTRISMOA Pasa den astea, Ota Benga kasuaren bidez, antropologia disziplina moduan jaio zen denboraldira hurbildu ginen. Ikusi genuen nolako esperientzia euki zuen afrikatik EEBBetara joan zen pertsona bat. Gaur, irakurketa baten bidez, bidaia alderantziz egin zuen baten esperientziara hurbilduko gara. Honek Laura Bohannan du izena eta antropologo estatu batuetarra da. Bera afrikara joan zen Tiv herrian landa lana egiteko. Nahiz eta esperientziak oso ezberdinak izan, etnozentrismoa delakoan sartzera lagunduko digu testu honek. IRAKURKETA: SHAKESPEARE EN LA SELVA Zertan ez zeuden ados Laura Bohannan eta bere kide ingelesa? Ingelesak esan zion laurari estatu batuarrak ezin zuela Hamlet ondo ulertu eta erraza zela unibertsala gaizki interpretatzea partikularra ondo ulertu ezean. Laura ez zegoen batere ados. Beraren ustetan, gizadia, edo gizakion izadia oso antzekoa zen munduan zehar eta gai nagusiak ulergarriak zirela modu orokorrean nahiz eta zehetasun batzuk ezberdinak izan kulturaren arteko ezberdinak dela eta. Zer pentsatzen du Laurak? eta Tiv-ei Hamlet kontatuz zer demostratu nahi du? Laurak pentsatzen du Hamlet mundu osoan ulergarria zela. Zer gertatzen zaio istorioa kontatzean? Zertaz konturatzen da? Tiv-ek ez zuten bere interpretazioarekin batere ados eta zerbait berria kontatzen zuenean zuzentzen zioten. Lauraren ustetan, Hamlet istoriaren zutabe zirenak ere lurretara botatzen zituzten. Horregatik konturatzen da oker zegoela, ez daudela interpretazio unibertsalik. Bakoitzak istoriak, eta orokorrean errealitate osoa, ulertzen ditu segun eta nolakoa den bere esperientzia, eta esperientzia kultura baten barruan osatzen da. Tiv-en artean Levirato oso arrunta denez, normala iruditzen zaizue Hamlet-en ama bere osabarekin eskontzea. Hemen ere, euskalherrian oso ohitura normala zen. Levirato da zure senarraren anaiarekin eskontzea. Zure senarra hiltzen bada, bere anai txikiarekin eskondu ahal duzu. Azken finean eskontzak famili artean ziren eta zure senarraren familiak, posiblea baldin bazen, zurea hiltzen bazen, bestea ematearen beharra zeukan. Kontrakoa, mutil bat bi ahizpakin eskontzea, sororato deitzen da. “Sor” horrek ahizpa esan nahi du, moja bezala, ezta? Zein ondorio ateratzen duzu? Zer esan nahi du testuak?  Ondorioak: 1. Jende guztiak pentsatzen du bere pentsaera unibertsala dela. Hain garbi ikusten dira gauzak, “sentido komun” erabiliz, zeren pentsatzen dugun jende guztiak guk bezala ulertzen duela mundua. Eta ez bada horrela gertatzen oker daudela uste dugu. Txikitatik kultura baten barruan, pentsaera modu baten barruan hazi gara, eta errealitatea modu berezi batean ikusten dugu. Horregatik guretzako normala dena guztientzako normala izan behar dela uste dugu. Gertaera honengandik sortzen da etnozentrismoa. 2. Etnozentrismo ez da gauza okzidental bat bakarrik. Kultura guztiak etnozentristak dira. Gizaki guztiak ez ezik uste dugu gure pentsaera normala dela, zuzena dela. 3. Etnozentrismo hau gainditzeko, edo gutxienez existitzen dela konturatzeko, beste kultura batzuetara hurbiltzea oso garrantzitsua da. Kultura esatean ez dut esan nahi beste herri batera, baizik eta beste baten egoerara. Gure auzoan, eta gure eraikinean seguraski bizimodu ezberdinak aurkitu ahal ditugu. Kultura hitza erabiltzean, askotan esannahi ireki bat ematen diot. Ikuspegi antzeko zerbait da kultura, nire ustetan. Honetaz gain, esaten ari nintzen moduan, etnozentrismoa gainditzeko, antropologia landa lana erabiltzen du. Landa lana antropologiaren metodorik garrantzitsuena da. Hurrengo gaia izango da antropologiaren metodoa, etnografia. Gaur etnozentrismoa gertaera unibertsala delaren ideiarekin jarraituko dugu. Horretarako pelikula bat ikusiko dugu orain. Pelikulak “Woodabe” du izenburua eta Werner Herzog zuzendariak egindakoa da. Zuzendari alemaniar hau zinemagile oso famatua da, bere filmatzeko era aparta delako. Edertasun handiz filmatzen du. Gainera dokumentala nahiz fikzioa biak kontrolatzen ditu oso ondo. Gaur ikusiko dugun pelikula dokumental bat da, “Woodabe” herriari buruzkoa, afrikako herri nomada bati buruzkoa. Gero komentatuko dugu pelikula. Orain, nik pelikula jartzen dudan bitartean, zuek galdeketa irakurri eta pelikula ikusten duzuen ahala, notak har ditzakezue. Pelikula ikusi eta gero egingo dugu Atsedenaldia. PELIKULA: WOODABE Zer esan nahi du Woodabe hitzak? Ba al dago beste hitzik talde hau izendatzeko? Zer esan nahi du? Woodabe hitzak esan nahi du “Garbitasun tabuaren azpian daudenak”. Hau da, alde sakratuan dauden gizakiak. Bai, aldameneko herriek “Bororo” deitzen diete, eta “Bororo” hitzak “artzain pildakin jantzita” esan nahi du, arlote hitzaren antzeko bat. Konturatzen al duzue? Haiek bere buruari modu oso on batean deitzen diote. Aldamenekoek berriz mesprezuekin. Hau oso arrunta da. Herri gehienetan gertatzen da, baina horri buruz hitz egingo hurrengo klasean. Pelikulan agertzen diren ohituretatik zeintzuk harritzen zaituzte gehiago?  Hori guztiaz gain, fijatu zarete noiz bi mutilek hitz egiten zioten elkarri, eta batek historia bat kontatzen zuen bitartean, besteak, ah, ah, ah esaten zuen? Ez zaizue arraro iruditu? Hori da azken finean guk burua baieztatzen mugitzen dugunean bezalaxe, ezta? Hain naturala iruditzen zaigun keiñu bat, kulturala da ere bai. Zein ondorio ateratzen duzu pelikulatik? Ondorioak: 1. Naturaltzat hartzen ditugun gauzak kulturalak dira. Gizakiekin zerikusia daukan gauza guztien artean ez dago ezer naturala, dena kulturala da, dena kulturagatik tartekatuta dago. Izadia eta gizakien artean kultura dago eta ezin dugu errealitatea modu objetibo batean ikusi. Kulturak emandako betaurrekoak han daude beti, gure ikuspegia markatzen, gure mundua eraikitzen. 2. Kultura guztiak onenak direla pentsatzen dute. Hautatuak direla pentsatzen dute herri gehienek. Edo indartsuenak, edo politenak, edo azkarrenak, edo garatuenak, edo jakintsuenak…. Segun eta kultura bakoitzako ezaugarririk garrantzitsuena zein den, horretan beraiek izango dira txapeldunak. Woodabe-entzat edertasuna da munduko gauzarik preziatuenetako bat, ba haiek dira ederrenak. Euskaldunontzat hitza oso garrantzitsua da, ba zintzoenak gara. Estatu Batuetarrentzat zoriontsua da inportanteena. Ba haiek zoriontsuenak direla uste dute. Eta hau azken finean, zer da? Eta honek goizeko irakurketarekin dauka zerikusi handia eta hurrengo galdera erantzuten du. Zer da? “Shakespeare en la selva” irakurketarekin alderatuz, aurkitzen al duzu loturarik? Etnozentrismoa ez da gauza okzidental bat bakarrik. Kultura guztiak etnozentristak dira. Gizaki guztiok salbuespenik gabe uste dugu gure pentsaera normala dela, zuzena dela.  LEHENENGO PARTEAREN LABURPENA LEHENENGO PARTEAREN LABURPENA Pasa den astea egitauaren lehenengo parte amaitu genuen. Orokorrean hiru idei landu genituen: 1. Gizakion izadia. Hau da, gizarte izakiak izatea, kultura batek eman dizkigu errealitatea ezagutzeko eta ulertzeko tresna guztiak, eta horregatik ezin dugu senaren bidez munduan bizi. Gogoratu Adan eta Eva-ren mitoa landu genuen izadiatik kulturara-ren pausua hobeto ulertzeko, Homo sapiens sapiens-en errealitatea hobeto ulertzeko. “Dakien badaki hominidoa”, existitzen dela kontzientzia daukan animali bakarra gara eta kontzientzia horrek gure izadia guztia baldintzatzen du. Hori zen lehenengo astea ikusi genuena. 2. Bigarrenean, “ume basatia”-ren pelikula eta Ota Benga-ren istoriaren bidez, antropologiaren objeturik nagusiena landu genuen: bestea. Kontzientzia hori, existitzen garela kontzientzia, azken finean, nola osatzen da? Jaiotzean ez dugu kontzientzia hori. Ume txikiak ez daki pertsona bat denik. Ez daki hortik mugitzen den gauza hori, bere eskua, berea denik. Eta jaten duen titiatik ez daki berea ez denik. Bere gorputzaren mugak ez daki non dauden. Eta nola ikasten du hori? Nola lortzen du kontzientzia hori? Besteen kontzientzia hartuta. Umea bere ama pertsona osoa bat dela konturatzen denean, bere gorputzaren kontzientzia hartzen hasiko da. Bestearen bidez ikasten dugu nolakoak garen. Besteak gure lehenengo izpiluak dira, jakiteko nolakoak garen eta baita ere jakiteko nolakoak ez garen. Identifikatzeko eta ezberdintzeko. Nola dakigu indartsuak edo politak garela? Besteekin konparatuz edo besteen iritziak jasoz, ezta? “Ume basatia” animali eta gizaki-ren arteko mugan dago. Beste bat da, beste berezi bat da, gizakien izadiari buruz pentsaraztea diguna, ezta? Zergatik jaio zen antropologia? Beste kultura eta gizarte batzuk aurkitzean, gurekin konparatuz ohitura oso ezberdinak zeuzkatenak, gure ohiturei buruz pentsatzera behartuta gaude. Baina nola gure ohiturak eta gure ikuspegiak naturaltzat hartzen ditugun, bestearenak akatsak edo izadiaren perbersioak iruditzen zaigu. Pertsona arrunt batentzat oso zaila da pentsatzea bere gauzak egiteko modua bat besterik ez dela, milaka daudela. Berak pentsatzen du, eta guztiok neurri batean edo bestean, oso normala dela, gauzak horrelakoak direla, bere bizitza osoan ikusi duen modua naturala dela. Zer gertatzen da beste modu bat agertzen duenean… ba, okerrak daudela, edo azpigaratuak daudela, edo… ba, etnozentrismoa agerian geratzen dela. Azken finean etnozentrismoa zer da? Ba, gure ikusteko edo pentsatzeko edo egiteko era eredu jartzea. Hori da etnozentrismoa. 3. Eta hirugarren klasean ikusi genuen bezala, etnozentrismoa ez da bakarrik okzidentala. Herri gehienak etnozentristak dira. Hori genuen “Shakespeare en la selva” irakurketa eta “Woodabe” pelikularen bidez ikusi genuen. Gainera, pasa den astean egin genuen testu iruzkina hortaz zebilen ere bai. Hau guztia ikusita, etnozentrismo hori gainditzeko, edo gutxienez konturazteko, antropologiak metodo etnografikoa eskaintzen digu. Antropologia bera, bigarren klasean ikusi genuen bezala,  etnozentrismoaren menpean jaio eta garatu zen. Antropologiaren lehenengo teoriak oso etnozentristak ziren, eta oraindik oso zaila da etnozentrismotik ihes egitea. Ia, ia, gure pentsamendu guztiak etnozentristak dira. Azken finean, kultur baten barruan jaio gara eta berak emandako tresnarekin osatu dugu gure mente eta gure izaera. Baina, beno, graduak daude, eta gaur egungo antropologook errazago identifikatzen dugu etnozentrismoa, nahiz eta ezin izango dugu inoiz hortik ihes egin. Hau esanda, etnografia da etnozentrismotik aldentzeko metodorik onena. Besteen errealitatea ulertzeko modurik aproposena da. Eta ulertzen badugu bestearen bizitzaren zentzua, gauzak zergatik egiten duen modu horretan edo bestean, errezago izango da guretzako onartzeko eta aldi berean gurea pentsatzeko. Etnografia da beste ezagutzeko metodorik onena eta baita gure burua ezagutzeko ere.  ETNOGRAFIA ETNOGRAFIA Etnografia kulturaren inguruko idazkera da. Etnos- etnia, kultura Grafros- idazkera Azken finean, etnografia kulturaren “ikerketa deskriptiboa” da. Gizakiak lotzen dituzten ohiturak, tradizioak, instituzioak, erritoak, sinboloak, hizkuntzak etabar deskribatzen du etnografiak. Beste hitzen bat bururatzen al zaizue “etno” aurrizkiarekin? Etnologia, bai. Eta zer izango da etnologia. Pasa den hilabetean esan genuenez, “logos” atzizkiaren esanahia hitz egitea da, ezta? Orduan, etnologia, kulturari buruzko hausnarketa izango da. Etnografia baino zerbait teorikoagoa. Etnografia, batez ere, gizakion munduaren erregistro bat da, erregistro idatzia. Etnologia, aldiz, erregistro horretan oinarritutako hausnarketa izango da, teorikoagoa. Levi-Strauss-ek, antropologo frantziarrak, esaten zuen etnografia, etnologia eta antropologia ez zirela hiru disziplina ezberdin, baizik eta ikertzeko prozesuaren hiru etapa. 1. Ikertzeko lehenengo etapa etnografia da. 2. Bigarren etapa etnologia izango da. Etnologiak zer egiten du? Etnografiaren bidez egiten diren ikerketak aztertzen ditu etnologiak. Izan ere, etnografiaren aportazioen interpretazio teoriko bat da. 3. Eta azkenean, hirugarren etapa, antropologia bera da. Eta, zer izango da antropologia? Gizakien inguruko jakite globala izango da. Antropologiak munduko hedapen geografiko osoa hartzen du, eta baita historikoa ere. Etnografia testuinguru zehatz batean egiten da. Edo talde bat aztertzen du, edo kultura baten ezaugarri edo berezitasunen bat, baina beti zehaztuta, zerbait konkretu aztertzen du. Etnologiak, etnografiak aztertu dituen elementu batzuk konparatuz, konklusio teorikoak ateratzen ditu. Eta amaitzeko, antropologiak, gizakien inguruko, haien testuinguruetatik aparte, gizakien inguruko hausnarketak egiten ditu. Bere xede nagusia, azken finean, modelo teorikoak ateratzea da. Modelo teoriko bat adibidez eboluzionismoa da. Eboluzionismoak, esan genuen bezala, gizarteak eboluzionatzen dutela pentsatzen du. Beste modelo teoriko bat funtzionalismoa da. Funtzionalismoak, orokorrean, instituzio bakoitzak gizakien behar bat betetzen duela esaten du. Hau da, kulturaren elementu guztiek funtzio edo betekizun bat daukatela esaten du. Beste modelo bat, levi-strauss-ek berak ateratako modeloa da: estrukturalismoa. Zer esaten du estrukturalismoak? Ba, gizakien pentsamendua kultura guztietan zehar berdina dela eta gizakien buruak arau zehatzak dituela, inkonszientean daudenak, eta antropologiaren bidez arau horiek ulertu ahal ditugula. Baina, beno, hauek modelo antropologikoen adibideak besterik ez dira, eta guri gaur  interesatzen zaiguna da etnografian sakontzea. Eta etnografia komunitate baten ikerketa eta deskribapen bat da bi gauzaren bidez: behaketa partehartzailearen eta datuen analisiaren bidez. Etnografia bat egiteko beharrezko diren pausuak Etnografia bera bi zatitan banatzen da: Alde batetik prozeso etnografikoa, eta beste aldetik produktu etnografikoa. Prozeso etnografiko delakoan, hiru etapa daude: eremua mugatzea, prestaketa eta dokumentazioa, eta landa lana. 1. Eremua mugatzea (demarcación del campo), lehenengo etapa, zer da? Ba, ikertzeko objetua aukeratzea eta projektu bat idaztea. Objetua beti mugatua eta behagarria. Bere mugak argi egon behar dira: taldeak zeintzuk diren, non mugitzen diren, noiz, haien ekintzen artean zeintzuk interesatzen zaizkigun, talde horren ze elementu ikertuko dugun, etabar. Hori da objetua mugatzea, eremua mugatzea. 2. Behin hau argi eukita. Beno, argi, hau oso zaila da argi eukitzea, zeren eta batzuetan ikertu nahi ditugun elementuak ondo ulertzeko guk pentsatzen ez genituen beste elementu batzuk beharrezkoak diren. Baina gutxienez, zerbait mugatu behar dugu, nahiz eta gero landa lanak gure aurreiritzi guztiak lurrera bota, Laura Bohannan gertatutakoa bezala. Hori oso ona da, landa lanaren bidez pentsatzen genuena faltsua edo irrelebantea zela konturatzea. Baina hasteko, nahiz eta gero hori gertatu, begiratu ahal izateko objetu argi bat euki behar dugu, bestela galduko gara. Diana bat aurkitu behar dugu. Orduan, behin ikerketa hasteko objetua mugatuta egon, objetu horri buruzko dokumentazio bildu behar da, ahal dugun gehiena. Edo kultura edo talde horren inguruko bibliografia, edo dokumento ezberdin batzuk, txostenak, argazkiak, beste ikerketak, etabar. Landa lana hasi baino lehen, talde horri buruzko informazio guztia oso baliogarria izango da. Zergatik? Ba, landa lanaren etapa ondo prestatzen lagunduko digulako eta gainera harremanak sortzeko laguntza handia izango da zeren eta hobeto jakingo dugun nola sartu edo zeri buruz ez hitz egin edo bai. Ezagutuko dugu pixka bat gehiago egoera eta hori lagungarria da. Dokumentazioa biltzen dugun bitartean, landa lana antolatzen hasi behar gara. Hau da, talde horrekiko eukiko ditugun harremanak aurreikusten. Nola hurbilduko garen pentsatu. Agian, talde horrek elkarte bat dauka edo beste talde batzuekin, guretzako hurbilagoak, harremanak mantentzen ditu, edo haiekin kontaktua daukan pertsona bat ezagutzen dugu… Posibilitate guztiak ondo pentsatu behar dira. Egoera aztertu behar da. Nahiz eta pertsona bat ezagutu, agian pertsona horren bitartez taldean sartzea ez da aukerarik onena. Aukera guztiak ondo pentsatu behar dira. 3. Beno, orduan, behin objetua mugatuta eta objetuaren inguruko informazioa bilduta eta talde horren ideia bat gure buruan sortuta, landa lana berez hasiko da. Landa lana, batez ere, behaketa partehartzailea da. Taldearekin egotea eta bere egoera berezia ulertzea, elkarrizketak egitea, taldekideen ikuspuntuak ezagutzea, etabar.  Produktu etnografikoa prozeso etnografikoaren ondoren egiten den produktua. Ikerketa produktu honekin amaitzen da. Normalean edo liburu bat edo artikulu bat edo txosten bat dira, baina pelikula bat ere izan ahal da.  BEHAKETA PARTEHARTZAILEA BEHAKETA PARTEHARTZAILEA Behaketa partehartzailea antropologiaren ezaugarri identitarioa da. Malinowskitik hona, behaketa partehartzailea antropologiaren metodorik aipagarriena da. Hori argi dago, baina zein da behaketa partehartzailearen atzean dagoen idei nagusia, edo ikuspegi garrantzitsuena? Ba, ikuspegi kualitatiboa. Behaketa partehartzaileak ikuspegi kualitatiboan du oinarria. Eta hau zer den ulertzea garrantzitsua da, zeren askotan ikuspegi kualitatiboa aipatu dugu zehazki zer den jakin gabe. Errealitatean bi fenomeno mota aurki ditzakegu: alde batetik, gauzen artean gertatzen diren fenomenoak, eta beste aldetik, gizakien artean gertatutakoak. Bi fenomeno mota hauek parekatu ezinak dira, baina askotan lehenengoa erabili da bigarrrena azaltzeko. Goazen hau argiago azaltzera. Gauzen arteko fenomenoak gehienetan kausa-efecto erlazioen bidez azaldu ahal ditugu. Zuhaitz baten erorketaren zergatiak bilatzea erraza da. Zuhaitzaren egoera ondo aztertuta jakin ahal dugu zer gertatu zaio. Zerbait kiskalita aurkitzen ba dugu, ba kausa tximista bat izan dela ondorioa ateratzen dugu. Segun eta nondik apurtu den, ba haizea izan dela, edo gaitz bat zeukala argitu ahal dugu erraz. Gainera, gauzen arteko harremanak azaltzeaz gain aurreratu ere ahal ditugu. Badakigu ura zero gradutan jartzen badugu izoztuko dela. Paper bat suaren gainean erreko da. Ikertzaile askok fenomeno naturalak azaltzeko prozedurak gizarte fenomenoak azaltzeko erabiltzen saiatu dira. Hala ere, hau ezinezkoa da, gizakien arteko harremanak askoz konplexuagoak direlako. Historia gertakari historikoak azaltzen saiatzen da. Faktore batzuk aztertuz guda hori edo beste gertakari horren egileak argitu nahi ditu. Baina, dakigunez, hauek interpretazioak besterik ez dira. Historia ez da objetiboa, baizik eta garaiaren araberakoa; orainaldiaren interesen arabera, edo historialariaren ideologiaren arabera edozein gertakariren egileak oso desberdinak izan daitezke. Eta are gehiago gizarte fenomenoen gertakariak aurreratzean. Gizakien errealitatea hain konplexua dela jakinda, ikuspegi kualitatiboak ez du batasun-ikuskera erabiltzen. Hau da, ez du egoera baten kausa bakarra bilatzen, baizik eta errealitatea alderdi ezberdinetatik begiratzen duela. Eta honi nola deitzen diogu: Errealitatearen era askotako ikuskera. Ikuspegi kualitatiboak, beraz, errealitatearen era askotako ikuskera dauka. Hori bere lehenengo ezaugarria da. Bigarren ezaugarria metodologikoa da. Izan ere, ikertzailea eta ikertutakoaren arteko harremanak. Ikuspegi kualitatiboan ikertzailea eta ikertutakoa elkarlotuta daude, elkarren eragina daukate eta hori ez da txarra, halabeharrezkoa baizik, ikuspegi kualitatiboaren ezaugarri bat, ikerlanari aberastasun haundia ematen diona. Ikerlanean errealitate hau ez dugu ukatu edo ezkutatu behar, baizik eta harreman hori noraino joan den argitu behar dugula. Beharrezkoa da harremanak nolakoak izan diren azaltzea,  irakurleak harreman horiek ikerketari nola eragiten dioten jakin dezala. Etnografia guztietan argibide hau modu batean edo bestean agertu behar da. Ikertzaileak ikertutakoekiko harremanak nolakoak izan diren argi azaldu behar du. Ikuspegi kualitatiboaren hirugarren ezaugarria bere irizpidea da. Noraino heltzen den, edo zer barnebildu nahi duen. Bere asmoa zein den. Ikuspegi kualitatiboaren asmoa da kontu partikularrak deskribatzea. Printzipioz, ez du abstrakzio unibertsaletara ailegatu nahi baizik eta kasu partikularrak sakonean ikertu. Eta gero, behin asmo hau beteta, kasu partikularraren ikerketa behin ondo eginda, beste kasu batzuekin konparatuko du erregulartasunak aurkitzeko. Hau da, ikuspegi kualitatiboak argitu nahi du zeintzuk diren testuinguru zehatz bateko bereiztasunak eta zeintzuk diren beste egoera batzuetara hedatu ahal diren ezaugarriak. Demagun ikertzen ari garela kalean arropa saltzen duten guatemaltekoak. Eta zehazki gurasoen eta umeen arteko harremanak nolakoak diren bilbon lan egiten ari diren bitartean. Seguraski harreman horiek kulturalki eratuta daude, baina bilbon bizi duten egoerak ere harreman horiei eragiten die. Gure lana ondo egiten badugu, eta sakonean deskribatzen badugu dauzkaten harremanak bilbon lan egiten duten bitartean, gero beste lan batzukin konparatuz, aurkituko dugu guk ikertutako taldearen bereiztasunak zeintzuk diren. Azken finean, eta hau da laugarren eta azken ezaugarria, ikuspegi kualitatiboaren xede nagusia fenomenoak ondo ulertzea da, zentzuaren bila joatea. Zientzia, fenomeno naturalak ondo ulertzeko kausen bila baldin badoa, gu, antropologook, zentzuaren bila goaz. Eta hori lortzeko ikuspegi oso desberdina erabiltzen dugu. Forma bat emateagatik, gure ikuspegia askoz borobilagoa da. Gizarte edo kultur fenomenoak testuinguru batean daude sartuta, burbuila batean. Eta burbuil hori da zentzua eta zentzu horren barruan dagoen edozein gauza burbuil horren kolorea dauka. Errealitate guztia kolore horrekin tintatuta dago eta kolore hori ikusteko, estimatzeko, burbuil horretan sartzen saiatu behar dugu, nahiz eta gu be burbuila batean edo batzuetan bizi eta burbuil horien koloreekin errealitatea tintatuta ikusi. Baina hori saihetsezina da, eta onartu behar dugu. Gure zientzia edo jakintza guztiz subjetiboa da eta subjetibitatea horretan dago bere aberastasuna. Ikuspegi kualitatiboaren ezaugarriak beraz lau dira: 1. Errealitatearen era askotako ikuskera. Hau da, ez du egoera baten kausa bakarra bilatzen, baizik eta errealitatea alderdi ezberdinetatik begiratzen duela. 2. Ikertzailea eta ikertutakoa elkarlotuta egotea, elkarren eragina eukitzea. Eta esan dugunez, hau onartuta, harremanak nolakoak izan diren argitu behar da. 3. Printzipioz, kontu partikularrak deskribatzeko asmoa duela. 4. Eta amaitzeko, bere xede nagusia fenomenoak ondo ulertzea da, zentzuaren bila joatea. Behaketa partehartzailearen ezaugarriak Lehenengo ezaugarria da datuak lortzeko itur nagusia egoera naturalak direla. Hau da, orain aipatu dugunarekin lotuta, kontextutik kanpo ez dago ulertzerik. Nahiz eta beste ikerketek kontextu antzekoak ikertu, haien datuak gurea aztertzeko ez dira baliagarriak. Gure kontextuan  bertan lortutako datuak erabili behar ditugu ikertzen ari garen fenomenoa aztertzeko. Gero konparaketak egiteko beste kontextutik ateratakoak erabil ditzakegu, baina printzipioz interpretazioak landa-lanaren bidez lortutako datuetatik atera behar ditugu. Datu hauek lortzeko ikertzailea bera da tresna nagusia. Hau da behaketa partehartzailearen bigarren ezaugarria eta errealitate honek abantaila asko dauzka: faktore eta maila askori buruzko informazioa jasotzeko ahalmena, batez ere. Gertakizunak errealitate konplexuak dira eta faktore askok eragiten diete. Ikertzailearen presentzia, gertakizunak gertatzen diren lekuan eta denboran, konplexutasun hori harrapatu ahal izateko abantaila handia da. Egoerak bertan aztertzeak errealitatearen konplexutasunari erantzunik aproposena ematen dio. Eta hori zergatik? Ba, landa lana egiten duen ikertzailea ikuspegi holistikoa, orohartzailea esan dezakegu, eduki dezaken bakarra da, zeren eta errealitatea sortzen den lekuan eta momentuan ikertu ahal baitu. Ahalmen horrengatik, erantzun ezohikoak eta idiosinkratikoak aztertzeko aukera dauka, beste era baten bidez lortzeko oso zailak izango liratekeenak. Behaketa partehartzailearen bigarren ezaugarriaren harira, ikertzailea tresna nagusia izatearen harira, hirugarren ezaugarria dator. Behaketa partehartzaileak azalean ez dagoen ezagupena lortzeko aukera ematen du. Ezagupen tazitoa ematen dio ikerketari: intuizioak, emozioak, sentipenak, besteak beste. Errealitatearen ñabardurak jasotzeko metodo ezinhobea da behaketa partehartzailea. Laugarren ezaugarria pasa den astean aipatu genuen: datuen analisi induktiboa da. Hau da, teoria egoera zehatz bateko datuen bidez sortzen da eta ez aldez aurreko orokorpenen bidez. Aurrena datuak dira, eta gero teoria, ez alderantziz. Honekin batera, bostgarren eta azken ezaugarria. Behaketa partehartzailearen bidez egiten den ikerketa diseiñua gero eta gehiago lantzen da. Eta horrek zer esan nahi du, diseñua osatzen dela ikerketa egin ahala. Behaketa partehartzaileak etengabeko hausnaketara eramaten gaitu. Eta ondorioz, diseñuaren etengabeko birplanteaketak egitera ere eramaten gaitu. Laburbilduz, behaketa partehartzailearen sekretua begiradaren abilidadean egongo da. Hau da, inguruko errealitatea ezagutzeko eta esanahi posibleak aurkitzeko ahalmena eukitzea da. Eta ahalmen hau, metodologia liburuak aparte, praktiketan ikasten da.
