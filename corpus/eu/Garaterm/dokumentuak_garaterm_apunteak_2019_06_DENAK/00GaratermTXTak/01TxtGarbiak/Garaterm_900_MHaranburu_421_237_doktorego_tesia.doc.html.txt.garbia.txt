                    HAURREN KONTZEPTU ESPONTANEOAK, ESTILO KOGNITIBOAK ETA GARAPEN OPERATORIOA, NATUR ARLOAREN IRAKASKUNTZARI BEGIRA   Mikel Haranburu Oiharbide Donostian, 1992ko urrian     AURKIBIDEA    SARRERA_OROKORRA Edozein Curriculum proposamenek ikaskuntza prozesua ulertzeko modu bat suposatzen du. Alderantziz ere, ikaskuntzari buruzko edozein teoriak, berari dagokion curriculum proposamena sortarazten du. Eskola tradizionalarentzat, datuak, ideiak eta kontzeptuetan islatutako errealitatearen zatiak adimenaren biltegian pilatzea zen ikaskuntzaren helburua.Irakaslearen lana, ikasleari materialak ongi ordenaturik aurkeztea zen, diziplinaren antolamenduaren arabera, haren buruan itsatsirik gera zitezen, behar zen garaian errepikatu eta birproduzitzeko prest. Garai horretan nagusi zen ikaskuntzaren teoria asoziazionistaren arabera, ikasketak ez du ikaslearen barne jarduera mentalik eskatzen, ikasleari kanpotik ematen zaionetik dependitzen du ikasketak. Gaur egun, gauzak itxuraz zertxobait aldatu badira ere, sakonean lehenean diraute. Adibidez, Natur irakasten ari den irakasleak, ikasleak kontzeptuak bereganatzeari emango dio orain garrantzia, lehen datuak memorizatzeari ematen zitzaion bezala. Baina, orain ere, ikaskuntzaren prozesu nagusia, ikaslearengandik kanpo gertatzen da. Ezagutzaren ideia asoziazionistak jarraitzen du nagusi izaten. Ikasleak egin behar duena hau da: ingurunetik zerbait hartu eta aldaketarik gabe, barneko gordailura pasa. Ikaslearen adimenak tabula rasa izaten jarraitzen du, han itsas daitekeelarik inguruan gertatzen dena. Enpiristentzat, gizakiak ez zuen bizitza mental predeterminatzailerik. Descartesi kontrajartzen zitzaizkion. Honek, gizakia, espazio, mugimendu eta antzeko ideiekin jaiotzen zela pentsatzen baitzuen. Enpiristentzat, aitzitik, gizakiaren adimena tabula rasa bezala hartu behar zen. Ezagutza eta ideiak esperientziatik sortzen ziren, elkarketa lege batzuen bitartez. Ideiei sorrera eman dieten sentipenen hurbiltasuna da ideia horien asoziazioa ekartzen duena: kontiguitatearen legea: A sentipena B sentipenetik hurbil gertatzen bazen, elkarketa bat gertatuko zen bien artean,kontiguitatearengatik. Honela,  " A sentipenari hurbiletik jarraituko balitzaio B sentipena, bien artean elkarketa mental bat gertatuko litzateke beren hurbiltasunarengatik; gero, A sentipenaren aurkezpen isolatuak B sentipenaren oroitzapena sortuko lukeelarik" (Tarpy, 1975, o. 119, gaztelaniazko itzulpenetik). Irakaskuntza mota honek porrot egin du. Irakasleak informazioa antolatu eta ikasle pasiboari transmititu, hark erreproduzi dezan. Irakasteko modu hori, oraindik praktikatzen jarraitzen bada ere, antzua da eta zaharkitua gelditu da. Piaget, Vygotsky eta Informazioaren Psikologoek konpartitzen duten eredu teoriakoaren arabera, ikaskuntza barne eraikuntza prozesu bezala ulertu behar da.  " ... subjektuak esperientziaren irakurketaz ezagutzaren bat lortzen duen esparru guztietan (pertzepzioa eta "asoziazioa"), irakurketa hori ez datza erregistro pilatzaileetan, "asimilazioetan" baizik, hots, subjektuaren ekintzei esker edo objektuen propietateei esker antolatzen diren eskemetara datuak inkorporatzean" (Piaget, 1972, o. 114, gaztelaniazko itzulpenetik).  Vygotskii-k bitartekoak kokatzen ditu estimulu eta erantzunen artean. Bitarteko hauek errealitatea transformatu egiten dute, eta ez kopiatu edo imitatu. J.I. Pozok dioen bezala (Pozo,1989), Vygotskii-ren bitartekoaren kontzeptua Piageten moldaeraren kontzeptuaren antzekoa da. Vygotskii-k baztertu egiten du azalpen asoziazionista. Azalpen honen arabera, esanahiak errealitatetik induktiboki abstraditu behar baitira. Piagetentzat, haurra bere sentimen-mugimenezko ekintza indibidualez heltzen bada sinbolizaziora, Vygotskii-rentzat gizarte ingurunetik datoz esanahiak, haurrak esanahi horiek barneratu egiten dituelarik. Bientzat, inguruarekiko elkarrekintzan lantzen dira zeinuak, baina Piagetentzat elkarrekintza hau objektuekin (objektu sozialak tartean dira) den artean, Vygotskii-rentzat, objektuekin eta pertsonekin da. Asoziazionismoan esanahiak kanpotik datoz beraz. Piagetentzat, esanahiak subjektuak sortzen ditu autonomoki. Vygotskii-rentzat, subjektuak ez ditu esanahiak, ez imitatu, ez eta eraikitzen, berreraikitzen baizik. Ikaslearen barnean gertatzen den eraikuntza prozesua. Horrela bada, diziplinak bere nagusitasuna galdu egin du, garapen urteetan aurkitzen diren ikasle hauekiko. Irakaslearen esposizioek eta testuliburuek baliabide bakar izateari utzi egin behar diote. Lehen ikaslearen egitekoa diziplinaren sare kontzeptuala bereganatzea bazen, orain beste trebetasun batzuei egin behar zaie leku. 1) Psikologia Genetikoaren arabera, prozesu eraikitzaile bat dago ezagutzaren oinarrian. Subjektuak esperimentatu egin behar du eta esperientzia hori pentsamendu eskema batzuen arabera antolatu eta berreraiki. Ikuspegi eraikitzailetik, ezagutza eskemek esperientzian oinarrituak behar dute izan; handik datorkie beren aberastasuna; han dute beren sustraia. Ingurune fisiko eta gizarte ingurunearekiko elkarrekintzan aldatu, berritu eta aberastuko dira eskema horiek. Gizakiaren adimena ez da tabula rasa eta ezagutza ez da errealitatearen kopia. Gure ezagutza lortzeko bidea, eraikuntza jarraitua izango da. Ikuspegi Genetikotik datorren Curriculum proposamenarentzat, ikaskuntza prozesuaren benetako eragilea ikaslea da, honengandik dependitzen duela ikaskuntza eraikuntzak. Curriculumaren egitekoa, ikaslearen ezagutzaren eraikuntza prozesuarekin bat etorriz, hura bultzatzeko bideak jartzea da, hezkuntza bitartekotza guztia orientatuz. Piageten ideia ardatzetako bat jarduerarena da: ikaskuntzarena prozesu aktibo bat da. Ezagutza, eraikuntza da.Inguruneko gertakariak bere ezagutza egituretara asimilatu behar ditu ikasleak. Haurrarengan zentratzen diren mugimendu pedagogikoentzat, beraz, ikaslea da ikaskuntza prozesuaren benetako egilea. Ikasleak bere bide propioz eskuratzen behar du ezagutza. Ezagutza, etengabeko asmaketa eta berreraikuntza da. Aurkitzeko, asmatzeko, ikasteko eta ulertzeko motibazioa haurrarengan berarengan dago. Jarduera ikertzailea haur guztiengan topa genezake. Haurrak badu barne bultzada bat, berezko jakin-min bat, situazio berriak ikertzeko, zalantzak argitzeko, anbiguitateak ebazteko, inkongruentziak ulertzeko. Eskola tradizionalean ezagutzaren helburua objektuaren errepresentazio objektiboa lortzea zen. Adimena, errealitatearen ispilu zen. Gerora, Piageten Teoria Genetiko Konstruktibistak objektibismo hori gainditu zuen eta aurretikoen induktibismo tolesgabea kritikatu ere bai, baina Piageten ulerkuntza oker baten erruz, subjektuaren eraikuntza lanari bakarrik eman zitzaion garrantzia. Piageten Epistemologia Eraikitzailearen arabera, ezagutza ez dator ez subjektutik, ez eta objektutik ere, bien arteko elkarrekintzatik baizik. Ezagutza ez da errealitatearen errepresentaziozko islapena, ez eta subjektuaren eskemen aplikazio soila ere. Objektua ezagutuko badu, objektu horren gain ekin eta objektua antzaldatu behar du subjektuak. Baina, objektua ezagutzeko, objektuekin erabiliko dituen transformazio sistema horiek eraiki egin behar ditu subjektuak: objektuen loturak, bereizkuntzak, konbinazioak, elkarketak, aldentzeak etab. Honela bada, haurraren adimenaren garapenean zehar gertatzen diren egitura berriak, aurrez ez zeuden ez kanpoko munduan, ez subjektuaren adimenean. Ezagutza jardueran oinarritzen da, beraz. Baina, jardueraz ari denean, Piaget, ez da nahitaez eskulanen eskola batez ari (Piaget,1970). Benetako jarduera gogoetaren arloan gertatzen dena da. Ikaskuntza jasotzailea ez da gutxiesten, hezkuntzaren helburu egokietako bat da. Ikasleak, ikasketa errepikatzaile, oroipenezko eta mekanikoak egin behar izaten ditu. Memoria, esanekotasun pasiboa, helduaren imitazioa eta faktore errezeptiboak, aktibitate espontaneoak bezain naturalak dira orokorrean, Piagetentzat. Ikaskuntza esanguratsu gehienek, oroimenezko osagai automatizatu eta bildumatu horien aurretiko jabetasun bat eskatzen dute. Beregan ez dira oso esanguratsuak izango, baina berorien ezagutza prebioak beste emaitzak antolatzen lagun dezake. Esanguratsuki ikasten diren edukien kokapenerako mugarri erreferentzial bezala joka dezakete. Aurkikuntza bidezko ikaskuntza, pentsamenduaren trebetasun metodologikoak eskuratzeko egokia da, baina ezin liteke gorputz kontzeptual elaboratuak transmititzeko lehen estrategia izan. Estrategia bakarra behintzat, ez. Ikasketan aurreratu nahi duen ikaslearentzat garrantzitsua da, lehenik teoria baten jabe egitea, izan ere, zaila baita aurkikuntza bidez bakarrik teoria boteretsuak lortzea. Aurkikuntzaren estrategia, prozedura espositiboarekin eta hipotesiak ahalbidetuko dizkion teoria batekin konbinatu behar da. Edozein ikasgairen aurrean, bi alderdiak konbinatu behar ditu ikasleak: pentsamendu formalaren araberako prozedurazko trebetasun metodikoa eta diziplinaren oinarrizko teoria eta kontzeptuen sarea. Pentsamendu hipotetiko-deduktiboa bi zutabe hauen gain ebakitzen da: 1) Alde batetik, inferentziak egiteko prozedurazko trebetasuna eskatuko dio ikasleari. 2) Bestaldetik, edukiak kokatzeko, gertakariak ulertzeko kontzeptu sare egokia eduki behar du. Pentsamendu formalaren garapenari dagokionez, 1955ean Inhelder eta Piagetek ziotenaren arabera, haren oinarrizko mekanismoak garatuak egon beharko lukete 13-14 urterako. Baina, horrek ez du esanahi, alderdi formal horiek testuinguru guztietan zuzen aplikatzeko gai direnik adin horretako ikasleak. Izan ere, testuinguru faktore horiek eragin handia dute ikasle horien aplikazio gaitasunean. Ikaslearen konpetentzia eta aktuazio gaitasuna bereizten dira. Edukiaren berezitasunak eta ebatzi nahi den ariketari buruz subjektuak dituen aurretiko ideiek eragin nabarmena dute. Horrela bada, formalki edo abstraktuki arrazoitzeko, ez da nahikoa pentsamendu trebetasunak edukitzea; beharrezko da, aldi berean, arloaren berezitasunak ezagutzea, hots, arloaren ezagutza espezifikoa edukitzea ere. Beharrezko da diziplina bakoitzaren kontzeptu gorputza hurbiletik ezagutzea, diziplina horretan formalki jarduteko gai izateko. Natur jakitea, edo beste edozein gai, gaitasun formalak edukitzeaz gain, arlo horrelako arazoei buruzko kontzeptu hierarkizatuen sare edo sistema bat edukitzea da. Honela bada, ezagutza formala bi zutaberen gain eraikitzen da: arloaren ezagutza espezifikoa eta gaitasun operatorioa. Behin eskemen lantzea maila egoki batera heldu denean, ikasleak bere eskemak aurkikuntzaz desoreka ditzake. 2) Hasiera batean, Piageten Epistemologia Genetikoaren teoriaren eraginez, teoria horrek zuen arrakasta eta aplikazio eremu zabala ikusirik, eskoletan piagetiar kontzeptuak zuzenki irakasten hasi ziren zenbait berritzaile (Aebli,H. 1951). Gerora (Ginsburg,1981), hori hutsegite bat zela ikusi da. Piagetiar kontzeptuak zuzenki irakasteko eraikitako curriculuma baino egokiagoa izango da, piagetiar printzipioak hezkuntza praktikarako gida orokor bezala hartuko dituen curriculuma. Piagetiar ariketak irakasten dituen programa batek azaleko trebetasunak alda ditzake, baina azpiko egiturak aldatuko dituenik ez da batere ziurra. Curriculum baten hezkuntza helburuak ezin ditugu mugatu piagetiar pentsamenduaren egiturak garatzera. Egitura horiek ez dute arlo ezberdinetako edukien eskurapenik garantizatzen. Kultur jakinduria eta gizartearen oinarrizko balioak eta transmititu behar dira. Horregatik, Epistemologia Genetikotik, hasieran pentsatu zen baino hurbilketa apalagoa egin behar da ikaslearen curriculumera. Aurrerantzean, Epistemologia Genetikoaren egitekoetako bat, material curricularrak ikaslearen ulermenera egokitzea izango da. Alde horretatik, curriculum garatzaileak kontuan eduki behar ditu haurraren ezagutza informalak, haurraren pentsamenduaren prozesua eta curriculum materialen eragiketa eskaerak. Izan ere, Curriculum-aren iturburuetako bat haurraren psikologia baita. 3) Ikaskuntza eta garapen prozesuak pertsonalak eta indibidualak bezala agertzen zaizkigu nagusiki; irakaskuntza eta hezkuntza prozesuak, pertsonartekoak eta interindibidualak bezala, berriz. Honela,  "Irakaskuntza/Ikaskuntza prozesuaren analisiaren oinarriko unitatea ez da ia irakaslearen ihardun indibiduala, eskolako lanak burutzeko ikasle eta irakasleek dagiten jarduera artikulatu eta multzokoa baizik. Ikaslearen jarduera autoegituratzailea ez da gertatzen eta ez da indartzen jarduera banakako bezala, pertsonarteko jardueraren zati integratzaile bezala baizik" (Coll, 1990, 131 o.).  Ikaskuntzaren ikuskera eta irakaskuntzarena estuki elkarloturik daude, ezin egon litezke elkarrekin kontraesanean. Baina, bata ez da bestetik eratortzen. Ausubel-ek bi dimentsio bidez analizatzen du hezkuntza situazioa: ardatz bertikalean ikaskuntza mota kokatzen du (errepikapenezkoa edo esanguratsua) eta ardatz horizontalean, ikaskuntza hori bultzatuko duen irakaskuntza estrategia jartzen du (azalpen jasotze hutsa edo aurkikuntza bidezko ikaskuntza). Honela, Ausubel-ek hasieratik bereizten ditu ikaskuntza eta irakaskuntza, irakaskuntza tradizionalaren eta "ikaskuntza aktibo" delakoaren arteko dikotomia gaindituz. Ikaskuntza esanguratsua eta memoristikoa irakaskuntza mota bietan dira posibleak: bai azalpen bidezkoan, bai aurkikuntza bidezkoan (Ausubel; Novak eta Hanesian, 1978, 34-35 o.). Bestalde, Irakaskuntza tradizionala diziplinaren kontzeptu sarean zentratua baldin bazen, eta aurkikuntza bidezko irakaskuntza ikaslearen jarduera eta psikologi prozesuetan zentratua baldin bazen, irakaskuntza berreraikitzailea diziplinaren kontzeptu sarean eta ikaslearen prozesu psikologikoetan oinarritu behar da. Ausubel, Novak eta Hanesian-entzat (1978), zientzien edozein curriculum-ek, sistematikoki aurkeztu behar du ezagutzen gorputz antolatu bat, helburu esplizituak finkatuz. Baina horrek ez du esanahi, diziplinaren egitura logiko sistematikoa ikaslearen egitura psikologikora ez denik egokitu behar. Ausubel- entzat, esanahi logikoa esanahi psikologikoan transformatu behar da, diziplinaren kontzeptu sare sistematikoa ikaslearen kontzeptu sarera egokitu behar da. Ikaskuntzak esanguratsua behar du izan, hots, ikasleak jadanik dakienarekin modu substantzial eta ez-arbitrario batean erlazionatu behar du ikaskuntza berriak:  "... hay aprendizaje significativo si la tarea de aprendizaje puede relacionarse, de modo no arbitrario y sustancial (no al pie de la letra), con lo que el alumno ya sabe y si éste adopta la actitud de aprendizaje correspondiente para hacerlo así" (Ausubel,D.; Novak,J. eta Hanesian,H.,1978. Gaztelaniazko itzulpena, o.37).  Esanguratsua izan dadin, bi baldintza bete behar ditu ikaskuntzak: a) Ikasi behar den materialak barne logika bat eduki behar du, beregan esanahi bat eduki behar du. Arloaren egitura logikoan esanahi bat eduki behar du. Horretarako, bere elementuak antolaturik egon behar dute, ez elkarren ondoan jarriak bakarrik. b) Ikasleak, material berria bere ezagutzaren egiturara bilduko duten ideia biltzaileak eduki behar ditu, hots, materialak potentzialki esanguratsua behar du izan. Esanguratsutasun psikologikoa idiosinkrasikoa da. Ausubel-entzat, ideia berria, ikaslearengan jadanik badagoen ideia bati hierarkikoki subordinatua izaten da. Ikaskuntza esanguratsu gehienak subordinatuak dira. Ikaskuntzaren material berria, ikasleak jadanik dakienarekin erlazionatzen da, aurretiko ezagutza egituran integratzen da. Mendeko ideia edo kontzeptu berriaren eta ikaslearen buruko aurretiko ideia orokorragoaren artean zubi kognitibo bat eraiki behar da. Zubi kognitibo horrek "aurretiko antolatzaile" baten arabera funtzionatu behar du. Antolatzaile hori, ikaskuntza materiala aurkeztu baino lehenagotik hor dagoen ideia orokor bat da, material berriaren asimilazioa erraztuko duena. Antolatzaile hori ikaslearen kontzeptu prebioen sareko kontzeptu giltza bat da. Honela bada, ikasleari materialak aurkezterakoan, antolamendu berezi baten arabera egin behar da: diziplinaren egitura logikoa kontuan hartuz eta ikaslearen egitura psikologikoa kontuan hartuz, bai gaitasun operatorioei dagokienez, bai ezagutza espezifikoei dagokienez. Erreformaren Diseinu Curricularrean helburu nagusienetakoa da ikaskuntza esanguratsuarena. Ikasleak dakienetik (prekontzeptuak) irten behar du, eta hortik berrantolatuko du irakasleak aurkezten diona (gatazka kognitiboa). 4) Piagetentzat, ezagutzaren iturria ez da errealitatea hautematea, objektuaren asimilazio prozesua baizik. Fenomeno berria aurretiko ezagutzara inkorporatu behar da. Aurretiko ezagutza sarera egokitzen ez denean, haurrak eskemak aldatu behar ditu. Jarduera bikoitza dagi haurrak: lehengo kontzeptu tresneria eta baliabideak aplikatu situazio batzuei, eta baliabide berriak, tresneria kontzeptual berria sortu, eskema zaharren arabera situazioaren ulerkuntza egokia ez denean. Piageten moldaeraren oinarrian bi prozesu biologiko osagarri eta barneko orekatze mekanismo autoarautzailea aurkitzen ditugu. Asimilazioan, datu berriak aurretiko egituretara biltzen dira; subjektuarengan aurrez existitzen ziren estrukturekin ados etorri behar dute, egitura kognitibo horietan barneratuak izateko. Aurretiko estrukturekin adostasunik ez badago, egitura horiek sentimen datuetara egokitu behar dute: egokitzapena. Moldaera (adaptazioa), bi prozesu kontrajarriz eta osagarriz osatua dago beraz: asimilazioa eta egokitzapena. Bi ezagutza mota bereizten ditu Piagetek: fisikoa eta logiko-matematikoa. Batak eta besteak iturri komuna dute: subjektuak objektuen gain dagien ekintza. Ekintza honetan subjektuak eta objektuak, biek esku-hartzeen dute. Ezagutza fisikoa, subjektuak objektuaren gain egiten duen ekintzaren bidez lortzen dena da. Objektuetatik subjektuak dagizkien abstrakzio jardueretatik eratorria da. Ezagutza mota honek objektuaren propietateak ulertu nahi ditu, elkarrekintzaren bidez, dituen eskemak aplikatuz.  "Esperientzia fisikoa, esperientziaren ikuskera klasikoari dagokio; objektuen gain ekitean datza, objektu horietatik abstrakzioz ezagutza bat ateratzeko. Adibidez, haurrak solidoak altxatzen dituenean, esperientzia fisikoz nabaritzen du pisuen dibertsitatea, dentsitate berean bolumenarekiko duen erlazioa, dentsitatearen barietatea etab. Aitzitik, esperientzia logiko-matematikoa, objektuen gain eragiketak egitean datza, baina ekintzatik ezagutzak lortuz, eta ez objektu beraietatik. Kasu honetan, berez ez zeuzkaten ezagugarriak objektuei egoztetik hasten da ekintza ..." (Piaget, 1970, gaztelaniazko itzulpena, o. 93).  Ezagutza logiko-matematikoa,ekintzen koordinaziotik sortua da. Jarduera eta eragiketa beraietatik abstraditua. Bere koordinazio jardueraren gain subjektuak dagien gogoetatik eratorria (Smock, 1981). Ezagutza mota hau ez doa objektuen propietateak ezagutzera. Subjektuak bere ekintzekin, bere eskemekin esperimentatzen du, haien propietateak abstraditzeko. Ezagutza fisikoa eta ezagutza logiko-matematikoa elkarren dependentzian daude, biek dependitzen baitute eskemen funtzionamendutik. Ikaslearen adimen gaitasunak, bere eskemen kopuru eta izaeraren araberakoak eta eskema horiek konbinatu eta koordinatzeko moduaren araberakoak izango dira Eragiketa konkretuen mailan aurkitzen diren haurrek, ezin dute automatikoki transferitu arlo batean eskuratutako eragiketa beste arlo batetara. Eragiketa logikoak eraikitzerakoan, eraikuntza gertatzen deneko eremutik independendizatu egin behar du. Baina, egitura behin testuinguru batean eskuratu eta gero, automatikoki beste testuinguruetara jeneraliza daitekeela pentsatzea, ez da zuzena. Haurraren pentsamendu logikoaren garapenari begiratzen badiogu, hasiera batean sentimen-mugimenezko ekintza-eskema zaharretan apoiatzen dela ikusten dugu. Gertakarien errepresentazioak erabiltzen ditu. Haurraren arrazonamendua ekintza eskemetan oinarritzen da. Objektuen arteko erlazioetan, subjektuak berak dagizkien ekintza praktikoak ikusten dituzte. 11 urte aldera burutzen da eragiketa konkretuen eraikuntza. Objektuekin subjektuak dagizkien ekintzei lotuak dira eragiketa horiek. Gerora, eragiketak askatu egiten dira manipulazio konkretutik. Errepresentazioen errepresentazioak taldekatzen dira egitura formaletan. Eragiketekin operatzeko gaitasuna eskuratzen du haurrak. Baina, gaitasun formal horiei esker, maila jakin batean gainditu beharko liratekeen ariketak ez dituzte subjektu berberek adin berean burutzen. Edo ariketa mota beraren bertsio ezberdinak ez dituzte adin berean burutzen subjektu berberek. Sarritan gertatzen dira desfaseak, ezagutza enpirikoaren eta haurrak erabiltzen duen logikaren artean. Garbi dagoena da, baliabide enpirikoak eta erreflexiboak elkar osatu eta aberastu behar direla. Gaur egun, arrazonamendu ereduen kontzeptuari esker, decalageei buruzko eztabaida gainditua gelditu da. Inork ez du espero, pertsona berak ariketa mota ezberdinetan emaitza alderagarriak lortuko dituenik. Garapen estadioen ezagugarri integratzaileak (INRCarenak bezalakoak) alde batera utzi dira. Gaur egun, Piageten teoriakoak baino hipotesi ahulagoak egiten dira, baina behatuarekin adosago dauden hipotesiak dira. Honela definitzen ditu Karplus-ek arrazonamendu ereduak:  " A reasoning pattern, such as seriation, conservation, or control of variables is an identifiable and reproducible thought process directed at a type of task ... Reasoning patterns may be compared with the logical and logicalmathematical operations introduced by Jean Piaget and his collaborators to interpret the thought processes of their subjects. Some of these operations, such as conservation, appear to be fairly easely identifiable in a subject's words and actions, whereas others require detailed analysis of extensive protocols ... Some reasoning patters that are used frequently are conservation reasoning, additive reasoning, serial ordering, control of variables, proportional reasoning, functional reasoning, propositional reasoning, and logical reasoning" (Karplus, 1981, 288 o.). Arrazonamendu ereduak zerrendan jartze soilarekin ez dugu ezer egiten. Beren garapen ikuspegia galdu egiten dute, gainera. Eredu bakoitzari bere garapen dimentsioa erantsi behar diogu. Honela, posible da arrazonamendu ereduen maila konkretuko aplikazioak eta maila formaleko aplikazioak bereiztea. Maila konkretuko aplikazioetan, objektu errealak, zuzenki behatutako propietateak eta erlazio sinpleak sartzen dira. Maila formaleko aplikazioetan, hipotesizko objektuak biltzen dira, erlazio logiko-matematikoekin. Hona hemen arrazonamendu eredu batzuk, beren aplikazio mailari begiratuz: - Sailkapena: Maila konkretuan, ezagugarri behagarri baten arabera sailka dezakete. Maila formalean, nahiz ezagugarri behagarrien arabera, nahiz ezagugarri ukiezinen arabera. - Kontserbazioa: Maila konkretuan, kantitate behagarri bat berdin mantenduko dela konturatzen dira, nahiz eta itxuraz aldatu, nola eta zerbait erantsi edo kentzen ez zaion. Maila formalean, sistema baten propietate batzuk berdin mantenduko dira, ezer erantsi edo kendu ezean. Kontuan edukiz, hala ere, arrazonamendu hau ezin zaiela propietate guztiei aplikatu. Adibidez, ikasle batzuek ezagutza irabaz dezakete, besteei kendu gabe. - Proportzio arrazonamendua: adibidez, ratio iraunkorra eta zenbaki txiki baten berdina denean inferentziak egitea, maila konkretuan lor dezake. Maila formalean, ratio iraunkorra zenbaki txiki baten berdina ez denean inferentziak egitea. - Elkarrekintza arrazonamendua: objektu multzo baten arteko elkarrekintzei egozten zaizkie erraz beha daitezkeen aldaketak (maila konkretua). Korrelazio arrazonamendua: aldagaien arteko erlazioak errekonozitu, maskaratzen dituzten fluktuazio aurresan ezinak gorabehera. Adibidez: edanda gidatzea istripuen gehitzearekin erlazionaturik dago, edan gabeko gidariek ere istripuak edukitzen badituzte ere, eta edandako askok istripurik edukitzen ez badute ere (maila formala). - Arrazonamendu proposizionala: Maila konkretuan, inferentzia zuzenak egin, premisa sinple emandako batzuk betetzen direnean, baldintza nahiko eta beharrezkoen artean bereizkuntza garbirik egin gabe. Maila formalean, teoria baten postulatu eta axiomak erabiliz, ondorioak ateratzea, postulatuen oinarri faktualei jaramonik egin gabe; baldintza nahiko eta beharrezkoen artean garbiro bereiziz. Irakaskuntza planifikatzerakoan ikasleen arrazoibidea kontuan hartu behar da. Ikasgelako gaiak ikasleen arrazoibidera egokitu behar dira. Irakasleak gaiaren edukia analizatu egin behar du, ikasleen arrazonamenduarentzat dituen eskaerak kontuan hartuz, eta ikasleen gaitasuna eskaera horietara egokitzen den ikusiz. 5) Ikasleak ikaskuntza esanguratsuak bere kabuz egiten ikasi behar du. Ikasleak ikasten ikasi behar du. Baina, zeintzuk dira baldintza egokiak ikaslearen ezagutza eskemek behar bezala eboluziona dezaten? Alde batetik, haurraren garapen kognitiboak bultzada bat hartzen du, bere egitura kognitiboaren eta gertakari berri batzuen artean ezadostasun maila moderatu bat dagoenean. Gatazkaren eta ikuspuntu ezberdinen trukaketa eta konfrontazioaren garrantzia garbi dago. Haurraren interpretazio okerrak gainditzeko, haren iritziak gertaeren aurrez aurre jarri behar dira; haurraren ideien kontra dauden esperientziak egin behar dira. Baina ez da hori nahikoa. Kontraesanak baliozkoak dira, haurrak haien kontzientzia hartzen duenean. Edonola ere, planteamendu eraikitzailearen ideia nagusia hau da: hezkuntzarako laguntza ikaslearen eraikuntza prozesura egokitu. Horretarako, haurraren aurrerapenak ondo sostengatu eta andamiatu behar dira. Haurraren aurrerapen eta zailtasunei laguntzeko moduko elkarrekintzak egin behar dira. Haurraren garapen prozesua hurbiletik jarraitu behar da. Hasieran, helduak eta haurrak, bakoitzak bere aldetik definitzen du situazio bat: modu jakin batean errepresentatzen dute situazioa, bakoitzak bere modura, eta situazio horretan egin beharreko ekintzak ere bai. Situazioaren definizioa, bere ikuspegitik egiten du bakoitzak. Komunikazioa gerta dadin, beharrezko da situazioaren elkarrekiko definizo batera heltzea. Elkarrekiko eremu bat definitu behar dute. Elkarrekiko definizio hori negoziatu egin behar da. Definizio honetara heltzea da eskolaren eginkizunetako bat.  " Komunikazioa gerta dadin, nolabaiteko intersubjektibitate bat beharrezkoa da: biek elkarbanatu behar dute, partzialki bada ere, situazioaren definizioa eta, gainera, zer elkarbanatzen duten jakin behar dute. Edo komunikaziorik ez da emango, edo situazioaren definizio intersubjektibo batean amaituko den negoziaketa bat ematen da" (Coll, 1990, o. 184).  Eskolak emango duen laguntza pedagogikoa, ikaslearen mailara, ikaslearen eraikuntza prozesura egokitu behar du, haren gaitasun eta premietara. Irakaskuntza metodoak, prozesu horretara egokitzen diren heinean izango dira onak. Ikaslearen garapen mailatik abiatu behar da. Haurraren mailatik abiatzeko, berriz, haren ezagutza konpetentziatik eta haren aurretiko kontzeptu, errepresentazio eta ezagutzetatik abiatu behar da. Ikaslearen galderei, premiei, kezkei erantzungo dien esku-hartze pedagogikoa da behar duguna. Ikasleak esanahiak eraiki behar ditu. Ikaskuntza-irakaskuntza prozesuaren erdigunean esanahien eraikuntza prozesua daukagu. Baina, esanahikortasuna, ez da "dena edo batere ez"-eko kontua. Gehienetan, ikasleak esanahi partzialak ematen dizkio ikasten duenari. Esanahikortasuna bai, baina modu erlatiboan: ahal denik esanguratsuena izan dadila haurrak ikasten duena. Ikaskuntza esanguratsu baterako, beharrezkoa da baita ere, ikasleak, ikasi behar duenarekiko jarrera positiboa edukitzea. Haurrak motibatua egon behar du, ikasten duen gauza berria lehendik dakienarekin lotzeko. Esanguratsuki ikasteko, beharrezkoa da haurrak aurretik dituen ezagutza eskemak aldatzea. Izan ere, subjektuaren ezagutza egitura ezagutza eskemen multzo bezala ulertu behar baita. Ezagutza berria haurraren gaitasunetik urrunegi baldin badago, ez da haurraren aurretiko ezagutzekin inolaz ere lotuko, ez du haurraren ezagutza eskemarik aldatuko. Orain, beraz, eskolako ikaskuntzan, ikaslearen konpetentzia intelektualari adinako garrantzia ematen zaie ikasi behar duen edukiarekin zerikusi zuzena duten aurretiko ezagutzei. Ezagutza prebio horiek, neurri batean adimenaren konpetentziatik dependitzen badute ere, beste alde batetatik, aurretiko esperientzietatik dependitzen baitute. Horretatik, ikaslearen eskola barneko eta eskolaz kanpoko esperientzien curriculuma ongi aztertzearen garrantzia. Esanahiaren eraikuntzak ikaslea bere osotasunean harrapatzen du; ez alderdi intelektualean bakarrik, motibaziozko alderdi, alderdi afektibo eta harremanezkoan ere bai baizik. Ikaslearen aurretiko ezagutzarekin erlazioak eta elkarloturak lortu nahi baditugu, ikaslea sakonki motibatu beharko dugu. Baina, motibazioarekin ez da nahikoa. Ikasleen arteko komunikaziozko elkartrukeek garrantzi handia dute: elkarri transmitituriko errepresentazioak, igurikapenak, informazioaren elkartrukea. Inguru-marko horretan hartuko dute zentzua ikaslearen ikasketek. Haurraren ikaskuntza ez da ikaskuntza indibiduala: heziketa, irakasle eta ikaslearen arteko eta ikasle-ikasle arteko elkarrekintzatik sortzen da. Alde batetik, irakasleak ikaslearen mailara egokitu behar du. Ikasle-ikasle arteko elkarrekintzari dagokionez, lankidetzan egiten diren ariketek, ikuspegi ezberdinen arteko gatazkak sortzen dituzten ariketak edo ikasle batzuek beste batzuen irakasle lana egiten duteneko situazioak dira ikaskuntzan eragin positiboena erakutsi dutenak. Modu honetara, ikasleak lortzen dituen esanahiak kultur produkzioei dagozkien esanahiak dira. Eskolako hezkuntzak bideratzen dituen eduki gehienak, aurrez landuak eta mugatuak dauden forma kulturalak dira. Eskolako hezkuntzak, esanahiak eta zentzuak elkarrekin eraikiz konpartitzera eraman behar ditu ikasleak. Eskolako eraikuntza prozesua harremanezko eta komunikaziozko testuinguru batean kokatzen da. Irakaskuntza eta hezkuntza prozesuak harremanezkoak eta interindibidualak dira. Ikaskuntza eta irakaskuntzak badituzte beraz alderdi sozial batzuk, nahiz eta berez, ikaskuntza ikaslearen informazioa prozesatzeko modua izan, hots, prozesu psikologiko bat izan. Baditu ikaskuntza esanguratsuak osagai sozial batzuk, ikaskuntza asko espontaneo eta informalak badira ere. Nolanahi ere, irakaskuntza ez da ikaskuntza ekintza batera mugatu behar; psikologikoak ez diren beste baldintza batzuk sartzen dira jokoan: gizartearenak, ekonomiarenak, kulturari dagozkionak etab. Faktore psikologikoak ez dira, beraz, curriculum diseinu barneko erabaki didaktiko bat hartu behar dugunean kontuan eduki beharreko baldintzatzaile bakarrak. I._ATALA:_ZATI_TEORIAKOA  1._PENTSAMENDU_FORMALA 1.1. ERAGIKETA FORMALAK Eragiketa formalen aroa 11 12 urterekin hasiko litzateke da eta 14 15 urterekin finkatuko, Inhelder eta Piagetek 1955 urtean esaten zutenez. Eragiketa formalen bereizgarriak aztertzen hasita, hauek bereizten zituzten autore horiek: 1.1.1. Bereizgarri_funtzionalak: Pentsamendu konkretuaren garaian, errealari lotua eta menpetua bizi izan baldin bada haurra, pentsamendu formalak ahalbide berriak irekitzen dizkio, eta konbinazio intelektual posible guztien arteko bat ikusiko du errealean hezurmamitua. " Azkenik, pentsamendu formalarekin errealaren eta posiblearen artean zentzu alderantziketa bat gertatzen da. Posible dena ez da agertzen errealaren edo errealaren gain egindako ekintzen luzamendu forma soil bezala, aitzitik, erreala mendean hartzen du: orduz geroztik, egitateak transformazioen unibertsoaren barnean efektiboki burututakoaren sektore bezala hartzen dira" (Inhelder eta Piaget, 1955, o.213, gaztelaniazko itzulpenetik).  Eragiketa konkretuen garaian posiblea errealaren mende baldin bazegoen, eragiketa formalen garaian "posible denak erreala mendean hartzen du". Logika konkretuan, posiblea ez zen erreal egituratuaren luzapen bat baizik. Maila formalean, gauzak alderantzikatu egiten dira. Hezurmamitze posibleen arteko bat bezala ikusten da erreala. Errealitatea azpimultzo bezala hautematen da. "Izan litekeenaren" osotasunaren barnean, "den" zati bezala ikusiko da. Estadio formalaren aurreko aroan, ekintzan zentratzen dira haurrak, aldagai edo faktore bat edo beste aldatuz lor daiteken erresultatuan zentratzen dira. Nerabearentzat, aldagai edo faktore posibleen arteko konbinaketa baten erresultatu da gertakizun konkretua edo behaketa partikularra. Erreala, posibleen multzoaren barnean kokatzen da, posibleen multzoaren barneko elementu bat gehiago da. Kontuan eduki behar da, hala ere, posiblearen nagusigo hori ez dela arbitrarioaren edo araurik gabeko irudimenaren nagusigoa. Posibilitate guztiei buruzko hipotesiak egingo ditu adin honetako gaztetxoak, teoriatik dedukzioz jalgiarazten dituelarik. Baina, bestalde, hipotesia horiek sistematikoki frogatuko ditu, bat bestearen atzetik, hipotesiko arazoan eragiten duten aldagai guztien eragina aztertuz, aldagaien kontrolaren bidez. Aldagaien kontrolerako, arazoan inplikaturiko aldagaiak, bat ez beste guztiak, konstante mantenduz. Maila formala lortu duen nerabea erraz mugitzen da hipotesien eremuan. Posiblearen barnean erreala topatu behar du, eta horretarako posiblea hipotesi multzo bat bezala kontsideratuko du. Hipotesia horiek egiaztatu edo gezurtatu egin behar ditu. Erreala posiblearen barnean aurkitzeko, lehenik posiblea hipotesi multzo bezala kontsideratuko du, ondoren hipotesi horiek, bat bestearen atzetik, egiaztatu edo gezurtatuko ditu. Aldagai guztiak zehaztu ondoren, aldagai horien arteko konbinazio posible guztiak egiaztatzen ditu. Analisi logikoaren eta esperimentaketaren konbinaketaz, erlazio posible guzti horietatik baliozkotasun erreala duena zein den zehazten saiatzen da analisi konbinazionala. " C'est ce pouvoir de former des opérations sur des opérations qui permet à la connaissance de dépasser le réel et qui lui ouvre la voie indéfinie des possibles par le moyen de la combinatoire, en se libérant ..." (Piaget, 1979, o. 53). Eragiketa formal hasiberrietan, arazoa esplikatzeko nahikoa den hipotesia aukeratzen badakite, baina ez dute oraindik ulertzen hipotesi horren beharrezkotasuna, hots, hipotesian esaten dena antzeko beste arazoetara ere jeneraliza daitekeela, lege izatera heldu dela. Beharrezkotasuna eta generalizazioa geroago datoz. Aro konkretuan, errealitateko datuen gain egiten dituzte eragiketak. Pentsamendu konkretua objektuetan zentratua dago. Objektuetan eta objektu horiek klaseetan eta harremanetan antolatzen dituzten estrukturetan zentratua dago. Pentsamendu konkretuaren forma logikoa, eduki konkretuari lotua , eduki egituratuetatik bereizi gabea agertzen zaigu. Horregatik, edukiaren alderdi fisikoak duen garrantziagatik, edukiak agertzen duen formaren garrantziagatik, desfaseak gertatzen dira, adibidez, materiaren kontserbazioaren eta pisuaren kontserbazioaren artean. Sinesten ez dituzten, edo ezinezko iruditzen zaizkien premisetatik ondorioak ateratzeko zailtasunak dituzte. Baina, eragiketa formalak eragiketen eragiketak dira, hots, bigarren mailako eragiketak dira. "A la construction d'opérations sur des opérations ou de relations de relations correspondent entre autres les relations nouvelles, du second degré, entre un poids et une volume et des grandeurs spatiales: la densité en général et les relations entre le poids et le volume dans la flottaison la pression pour ce qui est des surfaces,..." (Piaget, 1979, 56 o.) Lehen mailako eragiketak proposizio bihurtzen dituzte eta haien gain eragiten dute. Pentsamendu formala pentsamendu proposizionala da. Nerabearentzat garrantzia duena ez da errealitateak ematen duena, errealitateak emanari buruzko baieztapena edo enuntziatua baizik. Nerabeak ez ditu errealitatearen datu gordinak maneiatzen bere arrazoiketan, datu horiek biltzen dituzten baieztapen edo enuntziatuak (proposizioak) baizik. 7-11 urte bitartean, objektu eta egitate konkretuen ezagumodu antolatua lortzen du: klaseetan lekutu, seriatu, korrespondentzian jarri. Pentsamendu formalean, eragiketa konkretuen erresultatuak hartu, proposizio forma eman eta haiekin eragiketak egiten ditu, haien artean lotura logiko ezberdinak ezarriz. Eragiketa formalak, aurretiko eragiketa konkretuen erresultatuen gain egindako eragiketak dira. Eragiketa konkretuen erresultatuak proposizioetan egituratzen ditu nerabeak, lotura logiko ezberdinak ezartzen dituelarik haien artean: inplikazioa, konjuntzioa, identitatea, disjuntzioa,e.a. Eragiketa formalak eragiketen eragiketak dira, proposizioei buruzko proposizioak, bigarren potentziako eragiketak.  1.1.2. Bereizgarri_formalak Eragiketa formalak, eragiketa konkretuak bezala, egitura logiko-matematikoen bidez deskriba daitezke. Nerabeen eta helduen gaitasun intelektuala honako bi eredu teoriako hauek ordezkatzen dute: proposizioen logikaren 16 konbinapen bitarrek eta 4 transformazioen taldeak, hots, Identitatea, Ukazioa, Erreziprozitatea eta Korrelatibitatea. 1.1.2.1. 16_eragiketa_bitarren_konbinatoria 11-12 urteez geroko haurrengan azarearen problema aztertzen dutenean Piaget eta Inhelder-ek, honako hau bezalako ariketak planteatzen dituzte: 20 bola gorri eta 20 bola urdin ditugu zaku batean eta azarearen arabera bi bola atera behar ditugu. Zein izanen da gorri-gorri, urdin-urdin, gorri-urdin edo urdin-gorri bikoteen sarritasuna? Kasu posibleen konbinatoria bat egitea beharrezkoa da galdera honi erantzuteko. Problema baten elementuen arteko erlazio posible guztiak kontuan hartzeko subjektuak duen gaitasuna, multzoko egitura bezala aurkezten zaigu: 16 konbinaketa ezberdinen egitura. Pentsamendu konkretua duen haurra, ez da gai elementu edo faktore ezberdinen arteko konbinazio posible guztiak kontuan hartzeko. Problema fisikoen ebazpenarekin zerikusia duten aldagai edo faktore guztiak aldi berean kontuan hartzeko gai ez da. Konbinatoriaren eskurapenak mugarri garbia jartzen du pentsamendu konkretuaren eta formalaren artean. Konbinatoria lortzeko, faktoreak disoziatu egin behar ditu, aldiko faktore bat aldatzen duela, besteak konstante mantenduz. Esku-hartzen duten faktore guztien disoziazioak, konbinatoriaren eskurapena dakar berekin. Konbinatoriak kasu posible guztiak kontuan har ditzake, kasu posible guzti horien artetik, kasu errealak bereiz ditzakeelarik. Konbinatoriak arrazoibide hipotetiko-deduktiborako posibilitatea ematen du. Arrazoibide hau ez da sostengatzen objektuen gain, hitzez adierazitako proposizio edo hipotesien gain baizik. Konbinatoriarako gaitasuna neurtzeko erabiltzen den frogetako bat ondorengo hau da: lau flasko aurkezten zaizkie subjektuei, likido koloregabeekin denak (1,2,3 eta 4 flaskoak). Lehenak, azido sulfurikoa dauka; bigarrenak, ura; hirugarrenak ur oxigenatua eta laugarrenak, tiosulfatoa. Gainera, forma ezberdineko beste flasko bat ere aurkezten zaio, G deitzen duguna, potasio ioduroa duena. Esperimentuaren hasieran, bi edalontzirekin aurkitzen da haurra: A eta B. A edalontziak 1 eta 3 ditu eta B edalontziak 2 du. Biei G eransten zaie, horrek A-ko nahastura hori bihurtzen duelarik, B koloregabe dagoen bitartean. Subjektuei eskatzen zaiena hauxe da: kolore horia ematen duen nahastura nola osatzen den aurkitzen saia daitezela, eta nola egin duten esplika dezatela. Problemaren soluziobidea hau da: 1, 3 eta G sustantzien nahasketak kolore horia ematen duela. 2 eta 4 sustantziek funtzio ezberdinak dituzte. 2a ura da eta ez du beste konbinazioen gain inolako eraginik. 4a tiosulfatoa da eta 1, 3 eta G- ren artean kolore horia produzitzea galarazten du. Egitura logiko honek erakusten duenez, edozein aldagaik (p) efektu (q) baten gain duen eragina zehazteko, bien artean ahal diren konbinazio posible guztiak egin behar dira ( or.51, Carretero eta lankideak, 1986) Adibidez, "Barratxoen malgutasuna" deituriko situazioan, faktoreen disoziazioan gordetzen diren azpiko eragiketak begira ditzagun. Froga horretan, barratxoak irizpide ezberdinez bereizten dira: materiala (altzairuzkoa, latorrizkoa,...), lodiera, barratxoaren ertzean lot daiteken panpinatxoa (astunagoa edo arinagoa), barratxoaren luzera ezberdinak. Har ditzagun, adibide gisa, bi proposizio hauek: p = "barratxoaren luzera gehitzen da" q = "barratxoa gehiago doblatzen da" Luzerak malgutasunean eragiten duela kontsideratzean, ondorengo bi kasu hauek aztertu behar dira: luzeraren gehitze eta flexioaren gehitzea (p eta q), luzeraren gutxiera eta flexioaren gutxiera (p eta q). Kasu honetan bi seriazioen arteko korrespondentzia egiten da. Estadio konkretuko haurra gai da korrespondentzi mota honetarako: "luzeago bada, gehiago doblatuko da". Baina, estadio formalean, "luzeago bada, gehiago doblatzen da" proposizioaren ondoan, beste hauek ere kontuan hartu behar dira: luzeraren gehitzea eta flexioaren gutxitzea ( p eta q), luzeraren gutxitzea eta flexioaren gehitzea (p eta q). Nerabeak, problemari dagozkion erlazio posible guztiak determinatzeko, sistematikoki isolatuko ditu aldagai guztiak eta aldagai horien konbinazio posible guztiak. Aldagaien analisi konbinazional bat egingo du: posible denaren inbentario exhaustibo bat. Nerabezaro aurreko subjektuek klaseko oinarrizko elkarketak deskubritzen dituzte, datuei aplikatzen zaizkien neurrian. Nerabeek, elkarketa horiek aldez aurretik kontzebitzen dituzte, esperimentazioaren aurretik, froga enpirikora zuzenduriko proposizio bezala. X gertakariaren agerpena (A) edo ez-agerpena (A') determinatzeko, inguruko aldagai kopuru baten zergati funtzioa aztertu behar da. Aldagai hauek, ageri direnean, B , C, D deituko ditugu, eta beren ez-agerpena B',C', D', deituko dugu. Honela, A x B (B-ren presentzian gertatzen da X), A x B' (B absente denean ere gertatzen da X), A'x B (B presente dagoenean, batzuetan, X ez da gertatzen) eta A'x B'(B absente dagoenean X gertatu gabe gera daiteke). Eragiketa hauek klase biderketaren emaitza dira, bana banaka biderkatzen ditugu: maila konkretuko eragiketak ditugu. Nerabeak modu ezberdinez enfokatzen du problema. Orain egiten dituzten elkarketek esanahi proposizionala dute, ez klase biderketarena. Ez dituzte gertakizun konkretuak ordezkatzen, baieztapen hipotetikoak baizik. Orain, eragiketa eremua ez da proposizio barnekoa, proposizio artekoa baizik. Eragiketaren eremua orain proposizio barnekoa ez, baizik proposizio artekoa delako, sinbolismoa aldatu beharra dago. Klase sinboloak (A,A',B eta B'), proposizio sinboloz ordezkatzen ditugu: p ("p egiazkoa da"), p ("p faltsua da"), q ("q egiazkoa da" q ("q faltsua da"). Klaseko biderketa eta batuketa ikurrak (X eta +) konjuntzio eta disjuntzio proposamenez ordezkatuko ditugu (. eta V). Honela: p.q adierazpenak esan nahiko du, p eta q-k baliozkotasuna dutela batera, aldi berean. pVq-k esan nahiko du, p bakarrik dela egiazkoa edo q bakarrik, edo biak batera. Nerabearen arrazoibidearen eta haurraren arrazoibidearen arteko aldea: Haurrek, datuei aplikatu ahala aurkitzen dituzte klaseko oinarrizko asoziazioak. Nerabeek, aurrez bururatzen dituzte elkarketa hauek, esperimentazio aurretik. Nerabeek badute elkarketa hauen konbinaketa posible guztiak kontzebitzeko ahalmena. Lau elkarketa oinarrizkoak lau hizkiz ordezkatuko ditugu: A x B = a ; A x B'= b ; A'x B = c ; A'x B'= d. Lau elkarketa hauek 16 konbinazio ezberdin ahaleztatzen dituzte (Flavell, 1979): (1) 0 (p.q)V(p.q)V(p.q)V(p.q) (2) a p.q (3) b p.q (4) c p.q (5) d p.q (6) a+b (p.q)V(p.q) (7) a+c (p.q)V(p.q) (8) a+d (p.q)V(p.q) (9) b+c (p.q)V(p.q) (10)b+d (p.q)V(p.q) (11)c+d (p.q)V(p.q) (12)a+b+c (p.q)V(p.q)V(p.q) (13)a+b+d (p.q)V(p.q)V(p.q) (14)a+c+d (p.q)V(p.q)V(p.q) (15)b+c+d (p.q)V(p.q)V(p.q) (16)a+b+c+d (p.q)V(p.q)(p.q)V(p.q) Konbinazio posible guzti hauen multzoak sare-erretikulatua osatzen du. 1.1.2.2. Lau_eraldaketen_taldea Eragiketa hipotetiko-deduktiboen mailan, egitura berri bat eraikitzen da, pentsamendu konkretuaren inbertsio eta erreziprozitate estrukturen fusiotik sortzen den egitura berria. Egitura berri honek eragiketa proposizionalen transformazioen mekanismoa deskribatu nahi du. Nerabearen ezagutza egiturak lauen taldearen, lau transformazioz osaturiko taldearen propietateak ditu. Egitura berri hau INRC = IUEK (Identitate-Ukazio-Erreprozitate-Korrelatibitate) taldea deitzen dugu. Lau transformazio hauen elementuak ez dira proposizio sinpleak, 16 konbinazio bitarrak baizik. a) Transformazio identikoa: proposizio jakin bat ez aldatzean datza. Transformazio nulua bezala ezagutzen da, ez baitu inolako aldaketarik sortarazten eragiketa proposizionalean. Proposizioa pVq bada, haren identikoa ere pVq da. b) Ukazioa edo transformazio inbertsoa: proposizio identikoaren inbertsioa. Aplikatzen zaion proposizioan dena aldatzen du. Baieztapen guztiak ukazio bihurtzen dira, edo alderantziz; konjuntzio guztiak disjuntzio bihurtzen dira, edo alderantziz. Honela, (pVq)ren Ukazioa = p.q. (p.q)ren Ukazioa=pVq. c) Erreziprokoa: eragiketa identikoaren efektu bera lortzen du, beste sistema baten gainean ekinez. Baieztapenak eta ukazioak permutatzen ditu, baina konjuntzioak eta disjunkzioak ez ditu aldatzen. Adibidez: (pVq)ren Erreziprokoa = pVq. (p.q)ren Erreziprokoa= p.q eta abar. Eragiketa baten erreziprokoa eragiketa bera da, baina zeinu inbertsotako proposizioen gain aplikatua. Ukazioak eragiketa baten ezabapena edo kantzelazioa suposatzen bazuen, erreziprokoa beste eragiketa itzulkor guztiz ezberdin bat da. Ukazioa, platilotik pisua kentzea baldin bada (balantzaren adibidean), balantzaren eskuineko besoari pisua eranstea, ezkerrekoari pisua eranstearen erreziprokoa da, neutralizatu egiten baitu azken honen efektua, eragiketa bezala ezabatu gabe. Erreziprokoak ukazioaren efektu bera du, baina bide ezberdin batetik lortzen du efektu hori. d) Korrelatiboa: Transformazio honek konjuntzio eta disjunkzioak permutatzen ditu, baina ez ditu aldatzen baieztapenak eta ukazioak. (pVq)ren Korrelatiboa =p.q. (p.q)ren korrelatiboa = pVq eta abar. Lau eragiketa hauek talde bat osatzen dute, multzoko egitura bat dutelako. Horrela, konposizioaren propietatea betetzen da, bi eragiketen edozein konbinaziok beraietako beste bat ematen baitu. Honela, NR=C, IN=N, NC=R, IRC=N, NRCN=N eta abar. Lau transformazio hauen arteko bi edo eraldaketa gehiagoren biderketak transformazio bakar baten erresultatu bera ematen du. INRC taldea erabiltzeko posibilitateak bi itzulkortasunen erabilera simultaneoa ahaleztatzen dio subjektuari: ukaziozko itzulkortasuna eta erreziprozitatezko itzulkortasuna. Itzulkortasun operatorioaren bi mekanismoak (Ukazioa eta Erreziprozitatea) sistema bakarrean fusionatzen dira.  " Le group INCR apparaît comme la fusion en un seul système des deux mécanismes de la reversibilité, la négation et la réciprocité, qui fonctionnaient isolément au stade concret. La négation, c'est-à-dire l'inversion d'une opération aboutissant à son annulation, était la forme de réversibilité des sériations de relations. Le groupe INCR coordonne ces deux systèmes de transformations puisque les opérations formelles ont toujours une négation, une réciproque et une négation de la réciproque. C'est pourquoi on le nomme aussi groupe des deux réversibilités" (Longeot,F., 1969, 25 o.).  Eragiketa konkretuen garaian, subjektua gai zen bi itzulkortasunetatik bat aldi berean erabiltzeko, baina ez biak aldi berean. Balantzaren problema ebazteko, bi eragiketak aldi berean aplikatu behar dira, pisuaren ekintza distantziaren efektuak konpentsa baitezake. Balantzaren adibidean, pesa bat jartzean datza eragiketa Identikoa. Ukazioa: pesa hori kentzea. Erreziprokoa: besoan pesaren tokia aldatu. Korrelatiboa: erreziprokoaren alderantzizkoa, hau da, pesa zegoen tokian berriro jartzea. Prentsa hidraulikoaren adibidean: "Au groupe INRC correspond enfin la compréhension d'un ensemble de structures physiques dont celles d'action et de réaction: par exemple le sujet comprendra, en une prense hydraulique, que l'augmentation de densité du liquide choisi s'oppose à la descente du piston, au lieu de la faciliter comme il pensait jousque-là ..." (Piaget, 1979, 57 o.) Pistoiari pisua eranstearen efektua, bi eragiketa hauen bidez oposa daiteke: pisua kendu (Ukazioa) edo likidoaren dentsitatea gehituz, pistoiari kontrako presio handiagoa egin (Erreziprokoa). Bestalde, likidoaren dentsitatea gutxitzea (Korrelatiboa) pisua eranstearen berdina da. Nola iragaten da, zein bidetatik iragaten da subjektua eragiketa konkretuetatik eragiketa formaletara? Eragiketa itzulkorren kontzeptua oinarrizkoa da pentsamenduan. Ukazioak eragiketa bat zuzenki ezabatzen du. Erreziprokoak ukazioaren efektu bera du, baina bide ezberdinetik lortzen du efektua. Balantzaren eskuineko besoari pisua eranstea, ezkerrekoari pisua eranstearen erreziprokoa da, azken eragiketaren efektua neutralizatzen bait du, eragiketa ezabatu gabe. Eragiketa konkretuen garaian, ukazioaren indar oposatua identifikatu eta manipulatzeko gai dira haurrak. Eragiketa formalen garaian, lau eragiketak identifikatzen eta sistema baten zati bezala ikusten ditu nerabeak. Eragiketa bakoitzak erlazio espezifikoa du beste guztiekin. Eragiketa konkretuen metodoz problemen datuak antolatzen eta egituratzen gaituago egiten ari den neurrian, eragiketa konkretuen hutsuneak gero ta nabariago gelditzen zaizkio haurrari: soluziobide osoa eta exhaustiboa emateko zailtasuna du. Hutsuneak, kontraesanak, zalantzak agertzen zaizkio. Problema zientifikoak ebazteko subjektuak duen errepertoriumari erreziprozitatearen eragiketa eransten zaionean, aurrerapen orokor bat gertatzen da haurraren estrategian eta taktikan: esperimentu kontrolaturako prestatzen da subjektua. Ukazioaren eragiketa itzulkorra erreziprozitatearen eragiketarekin osa dezakeenean, haur helduak A faktorea ukatu edo neutralizatu dezake B aldagaiaren efektuak estudiatzeko. 1.1.3. Eskema_operatorio_formalak Orainarte agertu ditugun pentsamendu formalaren egitura orokorren ondoan, eskema operatorio formalak ere aztertu beharra dago. Egitura orokorra, talde- erretikulatuaren egitura osoa eta integratua da. Askoz bereziagoak eta espezifikoagoak dira arazo partikularrei loturiko kontzeptu partikularrak. Eskema operatorio formalak bitarteko maila batean aurkitzen dira. Eskema hauek ez zaizkie problema partikularrei bakarrik aplikatzen, problema multzo bati baizik. Nerabearen ezagutza eskurapenak orokorretik espezifikora doaz. Orokorrena, multzoko egitura zentrala da. Kontzeptu partikularrak askoz espezifikoagoak dira. Eskoletako programetan agertzen diren nozio edo kontzeptu espezifikoekin erlazio zuzena dute. Aurrez aztertu ditugun egiturak baino hurbilago daude subjektuaren aktuaziotik. Egitura orokorrak konpetentziari egiten dio erreferentzia; beste egitura hauek aktuazio konkretutik hurbil daude. Piagetek eragiketa eskema formalak deitzen dituen kontzeptu tresneria multzoak bitarteko maila batean aurkitzen dira. Eskema hauek egitura orokorraren eboluziotik datoz, baina problema konkretuen soluziobiderako tresna bezala ere erabil daitezke. Subjektuaren konpetentziaren eta aktuazioaren arteko aldeaz eta desfaseaz konturatzean, ekin zion Ginebrako eskolak bitarteko kontzeptu hauen ikerketari. Edonola ere, eskema operazional bat aplika dakioke, ez problema partikular bati bakarrik, problema multzo bati ere bai baizik. Orain arte aztertu ditugun bi egitura logikoek subjektuaren konpetentzia agertzen digute. Baina, subjektuaren konpetentziaren eta aktuazio konkretuaren artean bitarteko zerbaiten beharra dago. Izan ere, esperientzi arlo espezifikoak edo eduki espezifikoak zeresan handia baitu konpetentzia potentziala gauzatzeko momentuan. Bitartekotza hori betetzera datoz eskema operatorio formalak. Eskema hauek espezifikoagoak dira, baina eduki ezberdin sail bati aplikatzeko modukoak. Inhelder eta Piagetek (1955) 8 eskema operatorio formal bereizten dituzte: 1.1.3.1. Eragiketa konbinatorioak: Objektuak eta proposizioak ahal den modu guztietara konbinatzeko gaitasuna, konbinazio eta permutazioak bezalako nozio matematikoz balia ahal izan dadin subjektua. Eskema honek badu loturarik aurrez aipatu dugun konbinatoriarekin, baina kasu honetan problemak ebazteko metodo edo prozedura batez ari gara.Adibidez: subjektu bati lau kolore ezberdinetako fitxak ematen zaizkio (Longeot-en testean bezala) eta ahal diren konbinazio eta permutazio posible guztiak egin behar ditu. 1.1.3.2 . Proportzioak: aro formaleko subjektuak aldera ditzake izendatzaile eta zenbakitzaile ezberdinak dituzten bi zatiki. Aro konkretuan haurrak konprenitzen zuen 2/4 handiagoa dela 1/4 baino, bi zatikien zenbakitzaileak alderatu besterik ez duelako hori jakiteko. Estadio formalean, 1/3 eta 2/6 berdinak direla konpreni dezake, erlazio bat ezar dezakeelako goikoaren alderaketaren eta behekoaren alderaketaren artean. Bi proportzio hauek alderatzen dituenean, bi erlazioen artean erlazio bat ezartzen du, beste eragiketekin eragiketa bat egiten duelarik, eragiketa formal huts bat. Bigarren potentzian arrazoitzeko gaitasuna du.  Proportzioan eskema INRC taldearekin elkarrekilaturik dago. 1.1.3.3. Bi erreferentzia sistemaren koordinazioa. Mugimenduen eta abiaduren erlatibitatea: Beren elkarrekintzak konpentsatu eta ezabatu ditzaketen bi sistemen jokaera ulertu behar da situazio hauetan. Barraskiloaren eta oholtxoaren esperientzian, ohola mahaian dago eta barraskiloa oholean. Oholtxoa zentzu direktoan nahiz inbertsoan mugi daiteke, eskuinetara edo ezkerretara. Barraskiloa ere zentzu batean nahiz bestean mugi daiteke oholean. 10 11 urtera bitartean itxoin beharko du haurrak, oholaren eta barraskiloaren une bereko desplazamenduak koordinatzeko eta zera ikusteko: barraskiloa mahaiko erreferentzia puntuari buruz mugitu gabe egon daitekeela, desplazatzen den une berean, ohola zentzu inbertsoan desplazatzen bada. Inbertsoen (ezabamendu sinplea, ohola atzeratuz) eta erreziprokoen (zentzu batean batek egindako desplazamendua, bestea beste zentzuan mugituz konpentsatzea) koordinazio honek adoleszentzia hasierako arrazoibide berria adierazten du, eta erreferentzia sistema bikoitzaren atzemate progresiboa ahalbidetzen du. INRC taldearekin elkarrekilaturik dagoen eskema hau oso beharrezkoa du nerabeak. Adibidez, argazki makina maneiatzen ari den batek, diafragmaren irekiera eta exposapenaren abiadura konbinatu beharko ditu. Bata konpentsa daiteke, bestea aldatuz . 1.1.3.4. Oreka mekanikoaren nozioa: gorputzen situazio jakin batzuetako akzio eta erreakzioen arteko erlazio dialektikoak ulertzeko erabiltzen da eskema hau. INRCren bariante bat gehiago da. Prentsa hidraulikoaren orekaren kasuan, beste INRC taldeko eskemetan ez bezala, subjektuak ulertu behar duena hauxe da: likidoaren erreakzioa ez dela pistoiaren presioaren aurkakoa bakarrik, baizik, hura agertzen den bezain azkar agertzen dela, horrela sistema bat osatzen dutelarik. Behagarriak ez diren ekintzen bidez orekatzen da sistema, likidoaren erreakzioa bezalako ekintzen bidez. 1.1.3.5. Probabilitatearen nozioa: Proportzio eta konbinatoria eskemen batuketa bezala kontsideratua. Ondorengo hau bezalako problemak ebazteko erabiltzen da: Poltsa honetan 8 bola beltz eta 6 bola txuri daude. Beste poltsa horretan 12 bola beltz eta 7 txuri daude. Bietan eskua begiratu gabe sartzen badugu, zein poltsatatik aterako dugu probabilitate gehiagoz bola beltza? Honelako problemak erabakitzeko, proportzioan oinarritutako kalkulua egin behar da, aldi berean kasu posible guztiak kasu faborableekin alderatzen ditugula. 1.1.3.6. Korrelazioaren nozioa:Proportzioaren eta probabilitatearen eskemen bateratzetik dator. 1.1.3.7. Konpentsazio biderkatzaileak 1.1.3.8. Esperientziatik haratago doazen kontserbazio formak: kasu hauetan kontserbazio ezin ikus daiteke zuzenki, baizik arrazoibide deduktiboz edo induktiboz inferitu behar da. Adibidez, mugimendu lerrozuzen uniformearen kontserbazioa ezin ikus liteke zuzenki, beti baitaude erresistentziak, igurzteak e. a. objektua gelarazten dutenak.  1.2. PENTSAMENDU FORMALAREN OROKORTASUNAZ Inhelder eta Piagetek ziotenaren arabera, 11 12 urterekin hasiko litzateke gaztetxoa pentsamendu formalaren arabera jokatzen. 14 15 urterekin finkatuko litzateke pentsamendu mota hori. " ...proporcionan información acerca del carácter hipotético-deductivo del pensamiento formal que se constituye a partir de los 11-12 años" (Inhelder eta Piaget, 1955, 281 o.) " Por el contrario, el adolescente superpone la lógica de las proposiciones a la de las clases y las relaciones y elabora así poco a poco (logrando su meseta de equilibrio alrededor de los 14-15 años) un mecanismo formal fundado a la vez sobre las estructuras del reticulado y el grupo de las cuatro transformaciones; éstas le permiten ..." (Inhelder eta Piaget, 1955, 282 o.) Baina, geroztik pentsamendu formalaren eskurapen adinari buruzko baieztapen hori zalantzan jarria izan da. Ikerketa batek baino gehiagok erakutsi du, 15 urteko gaztetxo askok ere ez dituztela ongi burutzen ariketa formalak. " La conclusión unánime de este tipo de trabajos consistía en una crítica frontal a la teoría de Piaget porque una buena parte de los adolescentes y adultos entrevistados, alrededor del cuarenta por ciento, no lograban resolver adecuadamente las tareas formales" (Carretero,M., 1985, 58 o.)  1970eko hamarkadaren hasieran, Piagetek esan zuen, pentsamendu formala ez zela erabat eskuratuko subjektuak 15 20 urte eduki bitartean. Geroztiko ikerketek erakutsi dute, adin horietan ere erdiek baino gehiagok ez dituztela gainditzen ariketa formalak. Dulit-en ikerketaren berri ematen digu Carreterok:  " Dulit (1972) sólo utilizó dos situaciones formales: la proyección de las sombras (proporción inversa) y la combinación de líquidos (combinatoria). En el primer experimento, los sujetos examinados eran 21 de 14 años y 40 de 16 y 17, alumnos todos ellos de un colegio situado en una zona residencial y de inteligencia media. Tambien había en este experimento 23 sujetos de 16 y 17 años de otro colegio distinto en el que sólo admitían alumnos con un óptimo rendimiento académico, especialmente en ciencias, y cuyo C.I. era de 130-140. Además, Dulit incluyó un grupo de 12 adultos entre 20 y 25 años, de distintas profesiones tanto manuales como intelectuales...Los resultados más importantes del trabajo de Dulit fueron los siguientes: a) Pocos sujetos demostraron poseer las operaciones formales; el problema de la proyección de las sombras lo resolvieron el 50 por 100 de los sujetos de 16-17 años y el 33 por 100 de los adultos. Estos mismos grupos obtuvieron unos porcentajes de aciertos de 28 por 100 y 25 por 100 en cada uno de los dos problemas, respectivamente. Ninguno de los sujetos de 14 años resolvió el problema de la proyección de las sombras y únicamente el 19 por 100 hallaron la solución del experimento sobre combinación de líquidos. b) Los sujetos de 16 y 17 años con óptimo rendimiento académico resolvieron las pruebas mucho mejor que los demás... " (Carretero,M., 1985,59-60 o.) Baina, esan beharra dago baita ere, ariketa formalak ebazteko subjektuek dituzten zailtasunak ez direla hainbeste konpetentziaren arlokoak, aktuazioaren arlokoak baizik. Gaztetxo eskolatu gehienek pentsamendu formalerako gaitasuna eskuratua badute ere, erabiltzeko unean huts egiten dute. Subjektuek dituzten zailtasun hauek, ariketen izaerarekin eta subjektuaren estilo kognitiboarekin erlazionatuta daudela ikusi da. Pentsamendu formalak multzoko egiturarik ez duela ikusi da, nahiz eta honetan eztabaida gogorrak egon. Multzoko egiturarik ez duela, baina ez dela loturarik gabeko ariketa multzo bat ere. Zailtasun mailaren arabera, hiru ariketa mota egongo lirateke: - Konbinatoriarenak eta aldagaien kontrolarenak. - INRC taldearenak edo bi itzulkortasunenak. - Proportzio eta probabilitatezko kalkulu matematikoak suposatzen dituztenak Ariketa batzuk besteak baino errazagoak izatetik at, ariketari buruz subjektuak duen familiartasunak edo ezagutzak ere badu zerikusirik. Piagetek berak hipotesi bat aurreratu zuen, eragiketa formalak oso-osoan erabili, subjektu bakoitzaren espezializazio arloan bakarrik erabiltzen zirela. Bazirudien hipotesi hori egiaztatua izango zela, baina ikerketa sail batek dioenez, ariketa batekin familiartasuna edo aurretiko esperientzia edukitzeak zaildu dezake ariketa horren ebaztea, familiartasun horretan zenbait ideia prebio kutsa litezkeelako, oso zaila izango zaiolarik subjektuari ideia prebio horiek aldatzea. Diferentzia indibidualek pentsamendu formalarekin duten erlazioari dagokionez, erlazio zuzena ikusi izan da hainbat ikerketetan, ariketa formalen ebazpenaren eta eremutik dependentzia/independentziaren artean. Eremutik Independente ziren subjektuek erraztasun handiagoa erakutsi izan dute ariketa formalak ebazteko, batez ere ariketa horiek antolamendurik gabe aurkeztu izan direnean, hots, informazioaren egituratze lana subjektuak berak egin behar zuenean.  1.3. PIAGETEN TEORIAREN BERRIKUSKETA Piageten teoriak urte askotan zehar iraun du Psikologia Ebolutiboan. Kritika asko jaso ditu, baina ez da gainditua izan, etengabeko berrikuskapenak jasan baititu. Piageten teoriak, alde batetik, konduktismoaren postulatuak gainditzen lagundu zuen, kognitibismorantz bultzada bat emanez. Baina, bestalde, teoria piagetiarrak, "konpetentziaren eredua" ongi landu badu ere, aktuazioaren eredua ahantzi xamarra utzi du. Adimenaren estrukturen errepresentazio formal bat eman du, baina prozesu psikologikoen errepresentazioan ez du aurrerapauso handiegirik eman. Aktuazioan inplikaturiko prozesuen ulerkuntza eskasa eskaini du teoria piagetiarrak. Buruketa bat ebaztean subjektu batek burutzen duen barne jardueraz ez digu gauza gehiegirik esan. Teoria neopiagetiarrak izan dira subjektuaren barne jarduera hau aztertzen saiatu izan direnak. 1.3.1. Desfaseen_azterketa Aspaldidanik ezagutzen dugun gertakaria da, Piagetek berak ere ia hasieratik hitz-egin baitzuen horretaz, estadio jakin bateko bereizgarriak dituzten ariketen ebazpena ez dela adin berean gertatzen subjektu berberengan. Garapen kognitiboa ez da jauzika gertatzen maila batetik bestera, ezarian ezarian eta modu mailakatuan baizik. Egitura logiko bera baldin badute ere, eduki ezberdina izanez gero, bata bestearen atzetik agertzen direla nozioak, eta ez aldi berean, esaten zuen Piagetek hasieratan. Gerora, ikerketa askotan aurkitu zuen, materiaren kontserbazioaren nozioa 7 urterekin eskuratzen duela haurrak, pisuarena 9 10 urterekin eskuratzen duela eta 11 12 urtera bitartean ez duela eskuratzen bolumenaren kontserbazioa. Eragiketa konkretuen estadioko eragiketa logikoek ahalbidetu beharko lukete kontserbazioa, baina, esan dugun bezala, ez da hori horrela gertatzen, kontserbazioaren desfasea, beste desfase guztien eredu bihurtu delarik. Aro formaleko abstrakzio erreflexiboarentzat, pentsamenduaren edukiek garrantzirik ez lukete eduki behar. Baina, kontuan eduki behar da, abstrakzio erreflexiboaren ondoan, abstrakzio enpiriko edo fisikoa ere mantendu egiten dela, eta honek objektutik jasotzen duela bere informazioa. Bi iturriek esku- hartsuko lukete ezagutza berri guztietan. Piageten arabera, abstrakzio erreflexiboaren mende egongo litzateke abstrakzio enpirikoa, baina menpekotasun hori ez da guztiz aldebakarrekoa. " Il est possible, dès lors, de comprendre d'où proviennent les décalages horizontaux au sens strict du term. Ils sont dus à la double source des connaissances, aux relations qui existent entre l'abstraction physique et l'abstraction réfléchissante...... Les décalages horizontaux, qui sont dus à des differences de contenus, y apparaissent alors illégitimes, car ils menacent l'homogénéité des stades collectifs d'une autre nature " (Longeot, 1978, 231 o.) Piageten ikerketa lanean zehar bi decalage horizontal mota bereizten ditu Longeot-ek: ebatzi behar diren problemen alderdi operatiboen eta aurkezturiko dispositiboen alderdi figuratiboen arteko erlazioei dagokien decalagea eta subjektuen egitura operatorioari objektuak jazartzen dion erresistentziari dagokiona. " Pour tenter de répondre à cette question, nous commencerons parrecenser les principales catégories de décalages horizontaux que l'on trouve dans l'ensemble des travaux de Piaget.... A) Celle qui " tient aux relations entre les aspects figuratifs présentés et les aspects opératifs des problèmes à resoudre"; B) Celle quitient à la résistance de l'object à la structuration opératoire des sujets." (Longeot, 1978, 216 o.)  Decalage horizontalen sustraiak arakatzen hasita, beraz, arrazonamendu operatorioa bakarrik ez dugu kontuan eduki behar. Badira beste faktore batzuk ere, kontuan hartu beharrekoak, egitura opera-torioen aplikazioan gertatzen diren desfaseak esplikatzeko garaian: " La première des deux grandes sources de décalages horizontaux indiquée par Piaget consiste dans l'influence exercée par une autre fonction cognitive sur les raisonements operatoires. Suivant les situations expérimentales, cette fonction joue un rôle plus au moins importante qui peut être facilitateur ou inhibiteur. Son poids différent d'une épreuve à l'autre introduit alors un décalage dans la mise en oeuvre des structures opératoires par le sujet. Les deux principaux cas semblent, d'une part, l'intervention de connaissances acquises par transmission social ou par le contact du sujet avec les objets du monde physique (abstraction empirique ou physique)" (Longeot, 1978, 219-220 o.). 1.3.2. Operadore_eraikitzaileen_teoria Teoria neopiagetiarrak, desfaseak esplikatzeko tresnaren bat behar zuen. Tresna hori, Operadore Eraikitzaileen teoria da. Subjektuaren ezagutza sistemaren oinarrizko osagaiak eskemak dira Piageten teorian. Gure ezagutza zabaltzeko eta gure jokaera determinatzeko erabiltzen ditugun informazio unitateak dira eskemak. Pertzeptiboak, motorrak, afektiboak eta kognitiboak izan daitezke. Situazio batetik bestera transferi daitezke, situazio berriei aplika dakizkieke. Ditugun eskema guztiak ez ditugu beti erabiltzen. Eskema, aktibatua dagoenean erabiltzen dugu eta situazioa da eskema aktibatzen duena. Eskemak egon daitezke gehiago edo gutxiago aktibatuak. Eskema aktibatuen multzoa aktibazio eremua deitzen dugu. Aktibazio eremuko eskema guztiek ez dute subjektuaren aktuaziorik sortzen: eskema batzuek aktibazio indar gehiago dute besteek baino. Eskema aktibatuak dominatzaileak dira, eta beraiekin ondo ez datozen beste batzuk inhibitu egiten dituzte. Aktibazio eremua osatzen duten eskemetatik dependitzen du jokaerak. Subjektuaren eskema errepertorium-ak eta eskema horiek aktiba ditzaketen faktore indibidualek gidatzen dute jokaera. Eskema bat aktibatzen denean, indar batez aktibatzen da. Indar hori, faktore hauen arabera aldatzen da: Eskemaren aktibatzaile bezala jokatzen duten aztarna kopurua (C), pertzepzio eremuan aztarna horiek duten antolamendua (F), egituralki erlazionaturiko eskemen aktibatzaile diren aztarnen kopurua (L) eta subjektuaren arreta maila edo espazio mentala (M). Indar asimilatzaile handiena edo aktibatze pisu handiena duten eskemak bakarrik aplikatzen dira.  " Implícita en esta noción de un campo de activación está la importante idea de la diferencia entre activación de esquemas y aplicación de esquemas. No todos los esquemas en el campo de activación producirán realmente la actuación del sujeto: sólo aquellos esquemas que son compatibles y dominantes en términos de sufuerza asimiladora(es decir, su peso de activación) determinarán la respuesta. Otros esquemas incompatibles más débiles serán inhibidos.Así la fuerza asimiladora o peso de activación de un esquema es lo que determina si un esquema activado realmente se aplicará para producir la actuación" (Pascual- Leone,J., 1978, 224-225 o.)  Operadore eraikitzaileak edo eskemen aktibatzaileak klase askotakoak izan daitezke beraz. 1.3.2.1. F operadorea(Field factor) Problema baten irudizko itxurak garrantzi erabakigarria jokatzen du une batzuetan, soluziobide zuzenera heldu nahi denean. Soluziobide zuzenera heltzeko egokiak ez diren eskemak aktibatuak izan daitezke. Estimulazioen konplexutasuna eta informazioa gutxitzeko joera adierazten du F faktoreak. Eremu pertzeptiboan agertzen da, batez ere, joera hau, eremuko efektuen indarragatik. " El operador F: constituye una explicación de nociones tales como el "principio del mínimo" de los guestaltistas, los "efectos de campo" de Piaget,..." (Pascual-Leone,J., 1978, 225 o.)  Eremuaren mendekoek, Independenteek baino okerrago egiten dituzte, irudizko itxura iruzurkorra agertzen duten ariketa piagetiarrak. F operadoreak, subjektuaren ezagutza funtzionamenduan eskuhartzen du eta informazioaren prozesaketa ez-egoki bat eragiten du. " Según la teoría de Pascual-Leone (Pascual-Leone,1969; Case,1974) entre los factores de esquemas a los que nos hemos referido anteriormente se encuentra el denominadooperador F, que, elaborado sobre la base de conceptos como la pregnancia gestaltista o los efectos de campo piagetiano, se refiere a la importancia decisiva que pueden tener, en determinado momento, los aspectos figurativos de un problema al poder activar esquemas que no sean los pertinentes para llevar al sujeto a la solución correcta. Así, se predice que los dependientes de campo resolverán peor que los independientes de campo todas aquellas tareas en las que existan aspectos figurativos engañosos que pueden producir que el operador F intervenga en el funcionamiento cognitivo del sujeto, produciendo un deficiente procesamiento de la información de tal manera que no se llegue a utilizar toda la capacidad del espacio mental M." (Carretero,M., 1983, 208 o.)  Eremuaren mendekoak, ondoren aztertuko dugun M espazio mentaleko gaitasun osoa erabili ezinez gelditzen dira, F faktorea indartsuagoa dutelako Eremuaren mendekoek baino.  1.3.2.2. M operadorea(Mental Attentional Energie) Epe laburreko memoriarako erabiltzen den energia mentalaren kantitate mugatu bat da, lanerako garrantzitsuak diren eskemak kokatzeko erabiltzen den memoria antzeko bat. Problema baten soluzioa aurkitzeko, zenbait eskema simultaneoki aktibatu behar dira. M espazio mentalaren hedadurari buruz zera esan behar da: garapen kognitiboaren buruan handitzen doala, bi urtez behin eskema bat gehiago erabiltzeko gaitasuna eskuratzen duelarik haurrak. Horrela bada, espazio mentalaren garapenean, aldiko hobekuntza txiki bat gertatzen da, eta ez estadio hasieran bat-bateko hobekuntza bat. Korrespondentzia bat aurki liteke, espazio mentalaren garapenaren eta piagetiar estadioen artean. Eragiketa konkretuen garaian 3-4 eskema aktiba ditzake subjektuak; eragiketa formalen garaian, 5-7 eskema. Hona hemen M espazioaren gaitasuna, batez besteko adin kronologiko arabera:  "Este desarrollo del crecimiento del poder de M está resumido en la Figura 2. ------------------------------------------------------------------------------- ------------------ M-ren botere Piageten azpiestadioak Batezbesteko adin maximo aurresana kronologikoa e+1 eragiketaurre goiztiarrak 3-4 urte e+2 eragiketaurre garaiko azken azpiestadioa 5-6 e+3 eragiketa konkretu goiztiarrak 7-8 e+4 eragiketa konkretu berantiarrak 9-10 e+5 eragiketa formalen sarrerako azpiestadioa 11-12 e+6 eragiketa formal goiztiarrak 13-14 e+7 eragiketa formal berantiarrak 15-helduak -------------------------------------------------------------- Figura 2.- Capacidad predicha de M correspondiente a la edad cronológica media de sujetos normales. Subestadios del desarrollo de Piaget." (Pascual-Leone,J., 1978, 225 o.)  Desfaseen arazoari nolabaiteko argibidea ematen dio honek, subjektuak ezin baitezake bere espazio mentalari dagokiona baino elementu gehiago dituen ariketarik ebatzi. Baina, kalkulu espazio mentalaren kapazitateak, subjektuaren konpetentzia maila bakarrik determinatzen du. Subjektu batzuk, maila horretan funtzionatzeko joera edukiko lukete, espontaneoki. Beste batzuek, berriz, beheragoko mailan jokatzeko joera. " La explicación piagetiana sobre la adquisición dilatada de conceptos aparentemente simples como la conservación, había consistido en que éstos sólo pueden alcanzarse mediante la construcción de una estructura lógica general y en que la construcción de dichas estructuras es un proceso intrínsecamente lento. La explicación de Pascual-Leone sostenía que las pruebas de estos conceptos presentan una estructura engañosa de tarea y que, por ende, no es posible llegar a la solución correcta a menos que se haya alcanzado cierta capacidad M" (Case,R., 1985. Gaztelaniazko itzulpena, 65 o.).  1.3.2.3. Ikaskuntza logikoa (Logic learning edo L) eta edukien ikaskuntza (Content learning edo C) Bi ikasketa mota daude, Piageten bi abstrakzio motari dagozkionak: - Ikaskuntza logikoa: esperientzia logiko-matematikotik sortua. Ez dagokie objektuen propietateei, objektuen gain egindako ekintzen propietateei baizik (abstrakzio erreflexiboa). - Edukien ikaskuntza: esperientzia fisikotik dator. Objektuen propietateak jasotzen dira (abstrakzio sinplea). Ikaskuntza logikoa sarriagotan gertatzen da Eremutik Independenteengan, Eremuaren mendekoengan baino. Bestalde, desfase horizontalak gehiagotan gertatzen dira fenomeno fisikoei buruzko arrazonamenduetan, arrazonamendu logiko-matematiko soiletan baino. Estadio operatorioak, bere gardentasun osoan, arrazonamendu logiko-matematiko soiletan jokatzen du. Baina, objektu konkretuak eta beren propietateak jokoan sartzen direnean, estadio operatorioaren konpetentziak desager daitezke. Natur gaiei buruzko pentsamenduaren funtzionamenduak decalage horizontalak sorterazten ditu. Abstrakzio erreflexiboa guztiz desagertzen ez bada ere, maila osagarri batzuk tartekatzen dira. 1.3.3. Witkin_eta_Pascual-Leoneren_jarrera_ezberdinak Witkin-ek garbi agertu zuen, adinean aurreratu ahala, Eremutik Independenteago egiten direla subjektuak. Talde diferentziaz ari zen, noski, Witkin, ongi bait zekien, adin bakoitzaren barnean diferentzia nabariak zirela, eta 11 urteko bat 13 urteko bat baino Eremutik Independenteago izan zitekeela. Nolanahi ere, haur bat 7 urterekin Eremutik oso Dependentea bada, probabilitate ugariak dira, adinean aurreratu ahala ere hala izaten jarrai dezan. Izan ere, subjektu gehienek beren posizio erlatiboa modu egonkorrean mantentzen baitute beste kideei buruz beren garapenean zehar. Witkin-ek, organismoaren funtzionamodu orokor bezala, garapen kognitiboarekin eta nortasunaren garapenarekin interakzionatzen duen dimentsio egonkor bezala, aurkezten zuen Eremutik Dependentzia/Independentzia. Pascual-Leonerentzat, ordea, haurra Eremutik Independentzia handiagora daraman eboluzioa ez da dimentsio kognitiboaren emaitza soila. Subjektuaren M espazio mentalaren gehitzeak ere badu zerikusia. Eremutik Dependentzi- Independentzi maila neurtzeko erabiltzen diren frogek, Eremuari buruzko zailtasunez gain, informazio kantitateari dagozkion zailtasunak ere badituzte ebazteko orduan. Prozesakera globala edo analitikoa duen aztertzearekin batera, espazio mentalaren hedadura ere neurtzen dute. 1.3.4. Teoria_Genetikoa_eta_eskolako_ikaskuntza Ginebrako eskola, espazioa, denbora, mugimendua, azarea, kausalitatea bezalako oinarrizko nozioak aztertzetik hasi zen, pentsamendu arrazionalaren oinarrizko prozesuak ezagutu nahiz. Bide horretatik zehar, pentsamendu konkretu eta formalaren ezagugarriak deskribatu zituen eta eskolarako eduki zitzakeen aplikazioak aztertzen hasi. Psikologia Genetikoa, hezkuntzan sor zitezkeen arazoak ebazteko giltza bezala ikusten hasi ziren Piageten eskolakoak (Aebli, 1951): teoria genetikoak irakaskuntzaren oinarrizko printzipio metodologikoak finkatzen lagunduko ziela pentsatzen zuten. Teoria Genetikoak haurraren garapena aztertzen zuelarik, estadio batzuk bereizi zituen, eta hezkuntzaren helburua, eragiketa konkretuen mailatik eragiketa formalen mailara iragaten laguntzea izango zen. Gerora ikusi zen, garapen operatorioa helburutzat duen eskola programa ebaluatzea zaila zela, eskola programatik independenteki ia haur denek lortzen baitzuten pentsamendu operatorio konkretuaren maila:  " Por otra parte, Kuhn ha subrayado recientemente (1979) las dificultades de evaluación encontradas por los programas escolares que proponen el desarrollo operatorio como meta de la educación. En efecto, en el caso de preescolar -Kuhn se refiere explícitamente a los programas de Lavatelli (1970), Weikart (1971) y Kamii (1972) - el hecho de que prácticamente todos los niños alcancen un nivel de pensamiento operatorio concreto independientemente del tipo de programa segido impide evaluar la eficacia de los programas elaborados sobre esta base" (Coll,C., 1983, 27 o.).  Ikaslearen garapena bultzatu behar da, baina ez da ahaztu behar hezkuntzaren helburu soziala: gizartearen etorkizunerako garrantzitsuak diren ezagutza eta balioak transmititzea ere bada eskolaren eginkizuna. Teoria Genetikoaren hasieratan pentsamendu formalaren lorpenari ematen bazitzaion garrantzi guztia, gerora, hura ahaztu gabe, gizarteak eskatzen dituen eduki espezifikoen irakaskuntzari ere eman zaio garrantzia. Orduan, problema hau izango litzateke: eduki espezifikoen irakaskuntza ziurtatu, haurraren garapen operatorioa bultzatuz. Froga operatorioak erabili izan dira haurren maila neurtzeko, haur talde homogeneoak egiteko, baina kulturatik kulturara asko aldatzen dira jokaera zenbait agertzeko adin ertainak. Gainera, konplexitate maila bereko frogetan ere, sarritan haur berek erresultatu desberdinak ematen dituztela ikusi zen. Teoria Genetikoaren hezkuntzarako aplikazioak espezializazio maila handia eskatzen zuen, beraz, bai metodo klinikoa erabiltzeko garaian, bai edukien eskakizun espezifikoei zegokienez ere. Hala ere, eduki espezifikoen lorpenari dagokiona, azken urte hauetako kezka izan da batik bat. Lehen urteetan, eskolako edukien ordez, eduki operatorioak irakasteko joera ere hedatu bait zen. Sailkapena, seriaketa eta kontserbazioa bezalako nozio operatorioak irakatsiz, sozialki desfaboratutako haurren deficit-ak konpentsatzera hel zitezkeela pentsatzen zuten. Gerora ikusi zen, konpetentzi operatorioa beharrezko baldintza dela eduki batzuk bereganatzeko, baina ez dela nahikoa. Konpetentzi intelektuala behar da, baina, konpetentzia hori erabiltzen jakitea ere beharrezkoa da. Froga operatorioak erabili izan badira haurren maila ebaluatzeko, erabili izan dira baita ere, eta erabiltzen jarraitzen dugu, eskolako edukien hautespenerako eta ordenaziorako. Eskolako edukiek eskatzen duten konpetentzi operatorioa zehazteko erabili izan dira. Honela, maila bateko haurren konpetentzia operatorioaren gaindi zeuden edukiak maila horretatik kentzeko erabili izan da teoria genetikoa. Honela, eskolako edukiak, haurraren gaitasun intelektualera egoki daitezke. Baina, goian esan duguna kontuan harturik, hots, psikologia genetikoak adin ertain batzuk bakarrik ematen dituela, 3-4 urtetako aldea egon daitekeela adin bereko haurren gaitasun intelektualari dagokionez eta malgutasuna behar dela horrelako aplikazioetan sartzerakoan. Konpetentzia operatorioaz gain, eskolako edukiak seriatzerakoan kontuan eduki behar den beste puntu bat, honako hau dela ikusi da azken urte hauetan: haurren aurrezagutzak. Ezagutza prebio hauek baldintza baitezakete haurren ulerkuntza. Haurren nozio prebioak kontuan hartzearekin batera, eskolako edukien espezifizitatea ezagutu eta ikasleek nola eraikitzen dituzten aztertu behar da. Ez da nahikoa pentsamenduaren oinarrizko kategorien eraikuntza maila ezagutzaearekin. Baina, eskolako edukiak nola lantzen diren aztertzea lan luzea da eta ikerketa bat baino gehiago eskatuko ditu. Eduki batzuekin eta besteekin ezin dezakegu bide bera erabili ikaslearen jarduera eraikikorra faboratzeko. Horregatik, beharrezko da teoria genetikoa eduki berezien analisi tresna bezala erabiltzea. Hasiera batean psikologia genetikoa hezkuntzaren helburuak, metodoak eta edukiak ikaslearen berezitasunetara egokitzeko erabiltzen bazen, orain hezkuntza prozesuaren osagai psikologikoen analisi tresna bezala erabiltzen da. Orain ez da hezkuntza guztia prozesu psikologikoetara mugatzen, eta garapen operatoriora ere ez. Eskolako ikaskuntzak kontuan eduki behar ditu ikaslearen gaitasun eta premiak, baina baita ere edukien nahiz situazioen berezitasunak ere. 1.3.5. Piaget_eta_Vygotskii-ren_ikuspegi_ezberdinak Piagetentzat, ezagutza espezifikoen ikaskuntza, egitura kognitibo orokorren garapenaren ondoren zetorren. Ezagutzak aurrera egiten badu, ez da arlo bateko ikaskuntza berezi txiki pila baten eraginez, orekatze prozesuarengatik baizik. Orekatzea diogunean, asimilazio eta akomodazioaren arteko orekatzeaz ari gara.  " El mecanismo de transición propuesto por Piaget es unproceso de equilibración. Este proceso, que opera continuamente en todos los intercambios del sujeto en crecimiento con su ambiente, es el motor del cambio y la transición... ... el proceso de equilibración consiste en lograr una coordinación equilibrada de la asimilación y la acomodación, y los diferentes estados de equilibrio que resultan de este ubicuo proceso son las diversas formas que toma esta coordinación durante la ontogénesis (1957c, págs. 107-111). En el sistema de Piaget, un estado de equilibrio siempre se refiere a un sistema equilibrado de relaciones entre el sujeto y el objeto, y por lo tanto a una relación entre la asimilación y la acomodación " (Flavell,J.H., 1979, 258-259 o.).  Asimilazioan, norberaren eskema eta egitura kontzeptualen arabera interpretatzen du subjetuak inguruneko informazioa. Akomodazioan (egokieran), jasotako informazioaren arabera aldatu egiten dira aurreko eskemak. Eskema berrien arabera asimilatuko edo berrinterpretatuko dira gero lehengo datuak. Asimilazio eta egokieraren orekatzetik etorriko da egitura kognitiboen aurrerakuntza. Piagetek "zentzu hertsiko ikaskuntza" eta "zentzu zabalekoa" bereizten zituen. Zentzu hertsikoa, kondizionamenduzko ikaskuntzari zegokion. Zentzu zabaleko ikaskuntza, orekatze prozesuari zegokiona zen. Piagetentzat, ezagutza espezifikoen ikaskuntza, egitura kognitibo orokorraren garapenari menpekoturik zegoen. Orekatze prozesuak gidatzen zuen ikaskuntza, eta ikaskuntza gertatuko bazen, ezagutza desoreka edo gatazka gertatu behar zuen. Piageten ikuspegitik, gatazka kognitiboaren kontzientzia hartzea beharrezko baldintza da ezagutzak berregituratzeko, baina ez da nahiko baldintza. Beharrezko da baita ere, erantzun adaptakor bat ematea: gatazkaz konturatu eta eskemak egokituz erantzun behar da, berregituraketarako. Piageten ikaskuntzaren teoriak esaten zuenaren aurka, nozio piagetiar asko zentzu hertsiko ikaskuntzaren bidez, ikaskuntza asoziatiboaren tekniken bidez, errefuertzoen bidez, ereduak ikustearen eta hitzaldiak entzutearen bidez lor zitezkeela demostratu nahiean ibili ziren ikertzaile batzuk. Baina, esan beharra dago hori ezinezkoa gertatu zela, elkarketa legeetan ere orekatze prozesuak sartzen baitira (Pozo,J.I., 1989). Piagetentzat, ikaskuntza kondizionatua uler daiteke orekatze ereduaren arabera. Elkarketa eta orekatzea ez dira bateraezinak. Asoziazioa edo elkarketa, errealitatea norberaren eskemetara asimilatzearen prozesu barnean ulertu behar da: " Seulement le schéma S---- R, qui constitue le modèle propre à l'associationnisme, est precisément inadéquat sous cette forme simplifié, car un objet ne constitue un stimulus perceptif S que dans la mesure où l'organisme percevant lui est sensibilisé (...): or, cette sensibilité ou stimulus S signifie justement que celui-ci est assimilé à un schème dont la manifestation constitue la réponse R" (Piaget, 1967, 25 o.).  Estimulu eta erantzunaren arteko elkarketari dagokionez, estimuluaz hitzegin dezakegu, interpretatzeko gai den organismo bat dagoen neurrian: bere ezagutza eskemetara asimilatzeko gai den organismo bat dagoen neurrian. Elkarketa mekanismoak darabiltzaten tekniken oinarrian, asimilazio eta akomodazio prozesuak ikus daitezke beraz. Ze erlazio dago beraz, ikaskuntzaren eta garapenaren artean? Piageten ikuspegitik, egitura baten aplikazioaren ondoren bezala agertzen da ikaskuntza: ezagutza espezifikoen ezagutza, ezagutza egitura orokorren berregituraketaren ondorena da, eta ez alderantziz. Ikaskuntza garapenera biltzen edo erreduzitzen duenean, Piagetek ez die behar besteko garrantzirik ematen elkarketa bidezko irakaskuntzari eta irakaskuntza prozesuari. Piagetek, gehienbat, ikerketa bidezko ikaskuntza azpimarratzen du, baina kontzeptu gehienak nekez asmatu edo aurki ditzake haurrak berak. Kontzeptu naturalak behar bada, bai, baina kontzeptu zientifiko asko ez. Vygotskii-k, Piagetek ez bezala, ez du ukatzen elkarketa bidezko ikaskuntzaren garrantzia, nahikoa iruditzen ez bazaio ere. Gizakiak ez du estimuluei erantzun bakarrik egiten, baizik haien gain ekin egiten du, transformatu egiten dituelarik. Hau posible da, estimulu eta erantzunaren arteko tresnen bitartekotzari esker. Vygotskii-rentzat, bitarteko hauek errealitatea transformatzeko tresnak dira, hura imitatzeko baino areago. Inguruneko baldintzak aktiboki aldatzen ditu. Zeinuak dira Vygotskii-rentzat, subjektua aldatuz errealitatea aldatzen duten tresnak. Tresna bitartekariak, zeinuak barne direla, kulturak ematen ditu, gizarte inguruneak. Ingurunetik eskuratzen, barneratzen dira, prozesu psikologiko batzuen bidez. Esanahiak ingurune sozialetik datoz, baina haur bakoitzak asimilatu eta barneratu behar ditu. Haurraren kultur garapenean, funtzio guztiak bi bider agertzen dira: lehenik pertsonen artean eta, ondoren, haur beraren barnean (Vygotskii, 1978). Vygotskii-ren jarrera, asoziazionismoaren eta Piageten bitarteko jarrera da: elkarketa bidezko ikaskuntzaren garapen independenterik ez dago, elkarketa bidezko ikaskuntza gabeko orekatzerik ere ez dago. Zentzu zabaleko ikaskuntza edo garapena, ez da elkarketa bidezko ikaskuntzaen batuketatik irteten, baina hauek lagun dezakete. Ikaskuntza gabeko garapenik ez dago, eta aurretiko garapenik gabeko ikaskuntzarik ere ez. " Nuestro desacuerdo con Piaget se centra sólo en un punto, pero éste es sumamente importante. Él afirma que el desarrollo y la instrucción son procesos insuficientes y totalmente separados, que la función de la instrucción es sólo la de introducir formas adultas de pensamiento, que entran en conflicto con las de los niños y eventualmente las suplantan. El estudiar el pensamiento infantil aparte de la influencia de la instrucción, como lo hace Piaget, excluye una fuente de cambio muy importante e impide al investigador enfocar la cuestión de la interacción del desarrollo y la instrucción pecualiares a cada nivel de edad. Nuestro propio enfoque se dirige hacia esa interacción" (Vygotskii, 1987, 157 o.)  Vygotskii-rentzat, subjektuak ez ditu esanahiak imitatu edo eraiki egiten, berreraiki baizik. Ikaskuntza gabeko garapenik ez dago, eta aurretiko garapen gabeko ikaskuntzarik ere ez. Berregituraketa batetarako, elkarketa bidezko pilaketa behar da; elkarketarako, aurretiko egiturak behar dira. Vygotskii-rentzat, ikaskuntza ez dator garapenaren ondotik. Ikaskuntza, garapenaren aurrebaldintza da. Ikaskuntzak, bestalde, garapen maila prebiotik dependitzen du, maila horrek esango bait du zein eduki kontzeptual edo prozedurazko eskura dezakeen. Gainera, Vygotskii-rentzat, ikaskuntza egokia, garapenaren aurretik doana da, garapen maila errealaren eta potentzialaren artean kokatzen dena. Eskolaren bidez eragiten den elkarrekintza emankorra izango da, dibergentzi maila egokiko ikuspegi ezberdinak kontrajartzen direnean. Garapen potentzialaren eskualdean kokatu behar da besteekiko lankidetza: hor sortzen diren gatazkak emankorrak izango dira, eta garapena bultzatuko dute. Ausubel arduratu da kontzeptu zientifikoen ikaskuntza- irakaskuntza prozesuez: kontzeptu horiek, haurrak eguneroko bizitzan osatu dituen kontzeptuetatik abiatuz sortzen dira. Haurrak iadanik duen egituraren eta informazio berriaren arteko elkarrekintzatik sortzen dira berregituraketak. Ikaskuntza esanguratsua izango bada, materialearen elementuak egitura batean antolaturik egon behar dute. Ikasleak ideia biltzaileak eduki behar ditu, materiale berria ideia horiekin erlazionatu ahal izateko. Bestalde, ikasitako informazio berriak aldatu egiten du haurraren egitura kognitiboa. Kontzeptu zientifikoak ikasteko, aldaketa kontzeptual bat gertatu behar du: kontzeptu espontaneoak kontzeptu zientifiko bihurtu behar dute. Kontzeptu zientifikoen ikaskuntzak, haurrak iadanik dituen prekontzeptuetatik abiatu behar du. Haurren kontzeptu espontaneoak edozein arlotan aurki daitezke eta aldaketari jazartzen zaizkio. Ideia prebioek iraun egiten dute, ezagutza berriak pilatu arren: elkarketa bidez lortutako ezagutzak ez dira nahikoa aldaketa kontzeptual batetarako. Haurraren ideiak estrukturetan antolatuak egoten dira, teoriak osatzen dituzte. Ez dira elementu isolatu bezala agertzen. Horregatik, kontzeptu berriak irakatsi nahi ditugunean, ez da nahikoa ideia zaharrak ordezkatzea. Teoria bera da aldatu behar dena. Ikaskuntza, horrela, ez da teoria berriak eskuratzea, lehengo teoriak aldatu eta berriak berregituratzea baizik. Teoria berriak aurretiko esperientzian oinarritu behar du beraz. Haurren kontzeptu espontaneoek badituzte zenbait ezagugarri amankomun: eguneroko esperientzian dute jatorria eta teorietan antolatzen dira. Egitura hierarkiko batean antolatuak daude. Ez dira aldatzen kontzeptu zientifiko zuzenak azaltze hutsarekin. Kontzeptu zientifikoak ikastea, ez da kontzeptu espontaneoak kontzeptu zientifikoez ordezkatzea: lotura bat sortu behar da haurraren teorien eta teoria zientifikoaren artean. Teoria berria hobea dela jakin dezan, bere ideia zaharrak kolokan jarriko dituzten gatazkak planteatu behar dira. Gatazka sinpleenak, ideia edo eskema prebio baten eta behaketaz jasotako esperientziako datu baten artekoak dira. Hala ere, teoriak aldatzeko, ez da nahikoa teoriaren kontrako datuak pilatzea. Behar dena, beste teoria hobe bat da. Gatazka interesgarriena, teoria beraren barnean gertatzen dena da. Beharrezko da haurra bere teoriez jabe dadin, kontzeptu espontaneoak inplizitoak izaten baitira. Haurrak bere teoriaz konturatu behar du, esperientziako datuak teoriarekin bat ez datozela ikusteko. Baina, esperientziako datu bat hipotesiarekin bat ez datorrela jakiteak ez du askorik laguntzen, kontzeptuen artean gatazkarik ez bada gertatzen. Bi kontzeptuen arteko gatazkaz konturatzeko, norberaren ekintzak kontzeptualizatzea beharrezkoa da. Lehenik egin behar dena, beraz, ikaslearen ideia prebioak edo kontzepzio espontaneoak aktibatzea da. Aktibazio horretatik datorke, ideia horiei buruzko kontzientzia hartzea. Teoria inplizitoak esplizitatzen dituenean, gatazkez konturatzen hasten da: gatazka enpirikoak eta gatazka kontzeptualak. Gatazka enpirikoak ez dira nahikoak, gatazka kontzeptualez ez badira jarraitzen. Gatazkak sorrerazi eta ebatzi ondoren, teoria zaharrak esplikatzen zituen situazioetara eta teoria zaharrak esplikatzen ez zituen situazioetara aplikatu behar da teoria berria. Horrela, indarturik geldituko da. Ausubel, Novak eta Hanesian-en arabera (1978), ikaskuntzaren prozesua aztertzeko, diziplinaren egitura logikoa eta ikaslearen egitura psikologikoa eduki behar dira kontuan. Goi mailako kontzeptuak ez dira irtengo behe mailako kontzeptuak elkarren ondoan jartze hutsetik. Ikaskuntza orokorretik espezifikora doa. Piageten arabera, ikaskuntzak subjektuaren jarduera eskatzen du, baina jardueraz hitzegitean, ez du nahitanahiez aktibitate manipulatiboaz hitzegiten. Ikaskuntza prozesuak ikaslearen aktibitate psikologikoa eskatzen du. Irakasleak ematen dion materialeari antolamendu edo egitura bat aurkitu behar dio, aurrez agerian ez zegoena. Aurkikuntza bidezko ikaskuntzan, zientziaren prozesua ulertu eta menperatu behar da, ez hainbeste zientziaren edukiak. Irakasleak ez du azalpenik eman behar. Egin behar duena, materialak aurkeztu eta aurkikuntza orientatu. Ausubel, Novak eta Hanesian-ek (1978) aurkikuntza bidezko estrategiaren hutsuneak agerian uzten dituzte: Kontzeptu berriak eskuratzeko, gaitasun formala eskuratzea nahikoa zela pentsatzen zuen, baina arlo espezifiko askotan hori ez da egiaztatu. Irakaskuntza prozesuak eta ikaskuntza prozesuak nahastu egiten ditu. Memorizazio errepikatzaileari oposatzen zaiona ez da aurkikuntza bidezko ikakuntza, ikaskuntza esanguratsua baizik (Ausubel; Novak eta Hanesian, 1978, 33-39 o.). Aurkikuntza bidezko ikaskuntza, aurkikuntza esanguratsuaren forma bat besterik ez da. Aurkikuntza bidezko ikaskuntza, jasotze bidezko ikaskuntzari oposatzen zaio. Azalpenetan oinarritutako ikaskuntzan, diziplina zientifikoaren egitura kontzeptuala esplizitoki agertzen da eskolan, haurrak bere aurretiko ideiekin erlazionatu eta kontzeptuen berregituraketa bat gerta dadin. Azalpenetan oinarritutako ikaskuntza ere izan daiteke esanguratsua, beraz. Kontzeptuen berregituraketa bat gertatzen da horrelakoetan, haurrarengan, eta berez aurkitu ahal izango ez zituen egiturak bereganatzen ditu. Azalpen bidezko ikaskuntza hau diziplinaren egituraren arabera antolaturik egonik ere, haurraren egitura psikologikora egokitzen da. Ikasleak dakienaren eta diziplinaren arabera jakin behar duenaren artean zubi kognitiboak ezartzen dira. Aurre antolatzaile horiek, ikaskuntza materiala baino lehen aurkezten dira eta materialaren asimilazioa errazten duten ideia orokor abstraktoagoak dira.   2) PENTSAMENDU_FORMALA_ETA_KONTZEPZIO_ESPONTANEOAKHaurraren adimenaren garapena haren ezagutza estiloekin estuki loturik ikusi dugu aurreko atalean. Haurraren garapen kognitiboak haren ezagutza estiloetatik dependitzen duela esan dugu. Piageten Epistemologia Genetikoaren ikerketa, ezagutza zientifikoaren prozesu eta egiturak aztertzera zuzendua egon da, Pentsamendu Formala hartzen zelarik pentsamendu zientifikoaren karakterizazio bezala. Piagetek zioenaren arabera, eskolatze baldintza normaletan, pentsamendu formala ia unibertsala zen. 15 urterako gai ziren nerabe gehienak pentsamendu formalaren formak espontaneoki erabiltzeko. Pentsamendu Formala ez zen testuinguru espezifikoetan erabiltzeko eskuratzen, modu orokorrez baizik. Pentsamendu Formalak multzoko egitura bat zuen, eduki konkretuen gainetik zegoen egitura logiko bat. Ikuspegi horretatik, Curriculumerako inplikazio batzuek zekartzan Piageten teoriak: disziplinen ekarpenak bigarren mailan gelditzen ziren. Pentsamendu Formalak lotura zuzena agertzen zuen arrazonamenduaren forma orokorrekin, eta ez hainbeste disziplinen kontzeptu espezifikoekin. Pentsamendu Formala eduki guztiei berdintsuki aplika ziezaiekeela pentsatzen zen, kontzeptu zientifikoak bana-banaka erakutsi ordez. Ikasleei, beren kabuz aurkikuntzak egiten irakatsi behar zitzaien. Aurkikuntzaren eta ikerketaren metodologian oinarritzen zen ikuspegi hau, ezagutzen agerpen eta transmisioan baino gehiago. Piaget eta bere lankide batzuk berehala konturatzen dira, subjektuen portzentaia handi bat ez dela maila formalera heltzen aktuazio mailan. Azalpen bila hasten dira, eta Estilo Kognitiboetan aurkitzen dute arrazoia. Estilo kognitibo batzuk, hala nola Eremutik Independentzia eta Erreflexibitatea, positibokiago korrelazionatuta aurkitzen dira maila formaleko ariketetan arrakasta edukitzearekin, Eremutik Dependentzia eta Inpultsibitatea bezalako estiloak baino. Baina, ikerketek aurrera darraite, eta Estilo Kognitiboen kontzeptuak Pentsamendu Formalaren unibertsaltasuna zalantzan jarri bazuen, haurren errepresentazioen azterketek Pentsamendu Formalaren osotasun homogeneoa jartzen dute jakean. Piagetek berak aitortzen zuen, pentsamendu formala ez dela unibertsala, ez eta heldu unibertsitarien artean ere. Azterturiko subjektuen erdiek bakarrik agertzen zuten maila formala. Baina, ez da hori dena. Egiaztatu ahal izan den beste puntu bat hau da: eskema formal guztiak ez direla aldi berean eskuratzen. Gerta daiteke, ikasle bat aldagaiak kontrolatzeko gai izatea eta proportzionalki arrazonatzeko gai ez izatea. Honetatik ondorio bat ateratzen da: eragiketa formalek ez dutela multzoko egiturarik osatzen, ez dutela osotasun homogeneorik osatzen. Hasierako Piagetentzat, pentsamendu formalak multzoko sistema bat eratzen zuen: eragiketa formalen eskema ezberdinak biltzen zituen sistema homogeneo eta uniformea zen. Maila formala lortzen zuen subjektuak objektuen arteko erlazioen egitura formalari begiratuko zion, gaiaren edukiari jaramonik egin gabe. Pentsamendu formalera heltzea, ezagutza zientifikora heltzeko beharrezko eta nahiko baldintza zen. Horregatik, Piageten ikerketetako ariketak eskoletaratzen hasi ziren, ikasleak pentsamendu formalaren trebetasunak eta egiturak bereganatuz gero, edozein gai zientifiko ulertzeko gai izango zirela pentsatuz. Eskoletako edukiak, pentsamendu formalaren garapenerako tresna huts ziren. Metodoa azpimarratzen zuten piagetiarrek, landu behar zena metodo zientifikoa zen, edukia metodo zientifikoa lantzeko bitarteko besterik ez zelarik. Baina, gerora, ariketa formalen ebazpenean, problemaren egitura logikoak ezezik, problema horrek dakarren edukiak ere eragiten duela ikusi zuten piagetiarrek, Piaget bera buru zela. Ikerketa berri hauen arabera, maila formaleko gaitasunak baldintza beharrezkoak dira ezagutza zientifikora heltzeko, baina ez dira nahiko baldintza. Ariketa formaletan agertzen den edukiaren ezagutzak, eragin zuzena du konpetentzia formalaren aplikazio zuzenarekin. Sistema Piagetiarraren Maila Formalaren Unibertsaltasunean leku egokirik ez dago haurraren kontzepzio espontaneoentzat. Eskema orokorrari erantzuten ez dioten funtzionamoduak "decalage horizontal" bezala aurkeztuko ditu. Baina, Piaget berak bultzaturik, geroztik sortu diren ikerketek zera erakutsi digute: maila formalaren Unibertsaltasunari ihes dagioten kontzepzioak ez direla hasiera batean uste zen bezain salbuespenezkoak. Haurraren funtzionamendu mentala, neurri handi batean, kontzepzio hauen araberako dela. Eta ez hori bakarrik: gaztetxoaren eta helduaren funtzionamendu mentalaren zati handi batzuk ere kontzepzio hauen araberakoak direla.   2.1. KONTZEPZIO ESPONTANEOEN IZAKERA Ikasleek, irakaskuntza arautua jaso aurretik, gertakari zientifikoei buruz edo inguruko fenomenoei buruz dituzten ideiak izendatzeko termino ezberdinak erabili izan dira: "prekontzepzioak", "kontzepzio espontaneoak", "kontzepzio okerrak", "kontzepzio alternatiboak", "kontzepzio naturalak" eta abar. Guk ere, gure ikerketa lan honetan termino guzti hauek sinonimo bezala erabiliko ditugu: aurrekontzepzioak = prekontzepzioak = kontzepzio espontaneoak = kontzepzio alternatiboak = teoria naturalak = teoria alternatiboak = ideia edo kontzepzio prebioak. Haurren kontzeptu espontaneoen osaketa azterturik, hiru fase bereizi zituen Vygotskii-k (Vygotskii, 1987, 92-117 o.): Kumulo antolatugabeak : inolako ezagugarri amankomunik gabe taldekatzen dira objektuak. Azaleko inpresio batean oinarrituz pilatzen ditu objektu ezberdinak. Pentsamendu sinkretikoaren garaikoa da. Erreferentzia badute, baina esanahirik ez. Sailkapenerako koherentziarik ez dute. Konplexu bidezko pentsamendua : ezagugarri perzeptibo amankomunetan oinarrituriko objektuen elkarketa da konplexua. Objektuen arteko lotura ez da iraunkorra, eta alda daiteke. Erreferentzia eta esanahia badute. Sasikontzeptua konplexu mota bat da: barnetik konplexua da, kanpotik kontzeptu baten tankera du. Sasikontzeptuok izango dira, konplexu bidezko pentsamendua eta kontzeptu bidezko pentsamendua lotuko dituztenak. Pentsamendu kontzeptualaren aurretik, zentzu bidezko antolamenduak eta antolamendu pertzeptiboak asko kontatzen dute. Konplexu bidezko pentsamenduan, ezagugarri abstraktoa ez da egonkorra, eta berehala uzten die tokia beste ezagugarriei. Helduengan kontzeptu naturalak nola formatzen diren azterturik, hau ikusi da: sasikontzeptuak direla konzeptualizazio forma nagusiak. Benetako kontzeptuak , irakaskuntza bidez lorturiko kontzeptu zientifikoak dira Vygotskii-rentzat. Batetik, kontzeptu zientifikoek sistema bat osatzen dute eta norberaren jarduera mentalaren kontzientzia hartzeaz eskuratzen dira. Bestetik kontzeptu espontaneoetan subjektuaren kontzientzia objektuetara zuzendua dagoen artean, benetako kontzeptuen osaketan, subjektuaren kontzientzia kontzeptuetara zuzendua dago. Kontzeptu espontaneoak konkretutik abstraktura doaz. Kontzeptu zientifikoak, alderantziz. Kontzeptu espontaneoak objektuen gain egiten diren abstrakzioetatik datozen artean, kontzeptu zientifikoak kontzeptuen sistema edo piramidetik abiatzen dira. Sasikontzeptuen erreferente berberak dituzte, baina esanahi ezberdinak. Kontzeptu espontaneoak, erreferentzia egiten dieten objektuetatik abiatuz eskuratzen eta definitzen dira. Kontzeptu zientifikoak, beren zentzuarengatik definitzen dira, beste kontzeptuekiko harremanean. Kontzeptu baten erreferenteak elkarketa bidez edo abstrakzio bidez determina daitezke, baina esanahiaren eskurapena kontzeptuen sistemaren berregituraketaz edo berrantolaketaz bakarrik gerta daiteke. Kontzeptu berri orokorragoen ikaskuntzak piramide guztia progresiboki berregituratzea eskatzen du. Benetako kontzeptuak berregituraketaz bakarrik lor daitezke, baina berregituraketa hori elkarketa prebioetan oinarrituz bakarrik da posible. Ikaskuntzan, subjektuaren aurretiko eskemen berregituraketa edo aldakuntza gertatzen da, baina aurrez informazioa pilatu egiten da, aurretiko eskema eta egituretan. Berregituraketaren aurretiko hazkuntza hori elkarketa bidez gertatzen da, eta ez du ezagutzen egitura aldatzen. Asimilazioa gertatzen da, eta ez akomodazioa. Gero, aurretiko eskemen berregituraketaz, eskema berriak sortuko dira: berregituraketa honetan, kanpotiko errealitatera egokitzen dira eskemak. Honela bada, Vygotskii-k pentsatzen du, elkarketa bidezko ikaskuntzak erraztu dezakeela berregituraketa. Baina, esan behar da ere, kontzeptu zientifikoen eskurapena nekez egiten dutela ikasleek. Nerabeek ezezik, heldu gehienek ere kontzepzio okerrak agertzen dituzte fenomeno zientifikoei buruz. Haurrek ezezik, heldu askok ere sasikontzeptuz jokatzen dute. Subjektuek lortzen dutena, gehiago dira ezagutzen egitura espezifikoak, halabeharrezkoak ez direnak. Formalki arrazoitzeko gai diren subjektuek ere, berregituraketari oso erresistenteak zaizkion kontzepzio desbideratuak dituzte. Ezagutzen berregituraketara garamatzaten desorekak, ezagutza espezifikoen egituraren barnean gertatzen dira. Aldatuko dena ez da egitura orokor bat izango, ezagutza espezifikoen multzo bat baizik. Kontzepzio espontaneo desberdinen artean zenbait ezagugarri amankomun aurkitzen saiatu dira J.I. Pozo eta M. Carretero (1987), eta J.I.Pozo, M.A. Gomez Crespo, M. Limon eta A. Sanz Serrano (1991). Kontzepzio espontaneo deitzen ditugu, ikaslearen buruan ingurumunduarekiko elkarrekintzan berez sortzen direnak, irakaskuntzaren eragin berezirik gabe. Eraikuntza pertsonalak dira beraz, irakaskuntzaren aurretik, inguruarekin harremanean, espontaneoki landuak. Hezkuntzaren eragin zuzenik gabe sortuak. Eraikuntza pertsonalak direla esan dugu, baina kontzepzio transmititu eta induzitu ere badira, batzuetan. Kontzepzio hauen jatorria ez legoke ikaslearen barnean, haren inguru sozialean baizik. Hezkuntzaren lana izaten da sineste horiek barnera eraztea. Ikaslea eskolara joaten denean, sineste induzituen jabe egiten da, inguruko gertakizun askori buruz. Gizarteak ideia batzuk induzitzen eta faboratzen ditu: familiaren, eskolaren eta komunikabideen bitartez. Inguru kulturalaren eragina hizkuntzaren bidez ere gauzatzen da: termino zientifiko askok beste esanahi bat dute eguneroko hizkuntzan. Pertsonak inguru fisiko eta sozialarekin elkarrekintzan daude, errepresentazio sozial batzuen bidez. Errepresentazio horiek, kontzeptu horiek konpartitu egiten dituzte gizarte horretako kideek. Errepresentazio sozialek, inguruko komunikabideek hedaturiko dirkurtso zientifikotik hartzen dituzte kontzeptu-hitzak. Kontzeptu horiek, gero, gizartearen zentzu komunera asimilatzen dituzte, irudi sozial bat osatuz. Irudi sozial horrek diskurtso zientifikoaren esanahia aldatzen du. Beraz, pertsonalak eta idiosinkrasikoak izanik ere, adin, lurralde eta formazio ezberdinetako pertsonek konpartitzen dituzte kontzezio alternatiboak. Areago esango genuke. Piageten arabera, goizegi zerbait irakasten ez diogunean, ikaslea asmatzeko gai den huraxe litzateke kontzepzio espontaneoa. Kontzeptu espontaneoak "sasikontzeptuak" edo lausoki definituriko kategoriak dira. Ez dute esanahi zehatzik. Zientifikoki okerrak dira, baina ikaslearen gelaz kanpoko hainbat situaziotan zer gertatuko den aurresateko oso eraginkorrak dira. Adibidez, zientifikoki zuzena ez bada ere, objektu astun bat objektu arina baino gehiago hondoratzen dela esango du ikasleak, edo gorputz bat mugitzeko beharrezkoa dela gorputzaren kontra indar bat egitea. Zientifikoki zuzenak ez badira ere, nahiko aurresankorrak dira beraz. Horregatik, nahiko egonkorrak ere badira: aldaketari jazarri egiten zaizkio, eta irakaskuntzaren ondoren ere mantendu egiten dira. Kontzeptu espontaneoetatik kontzeptu zientifikoetara pasatzeko, ez da nahikoa aldaketa kontzeptuala, kontzeptualizazio forma ere aldatu egin behar da. Subjektuak zuzen aurresaten duen guztietan ez du beraz ideia zuzenez jokatzen. Gerta daiteke, zuzen aurresan eta kontzepzio okerrez ihardutea. Horrexegatik, hain zuzen ere, izango da hain zaila zenbait kontzepzio espontaneo oker erauztea. Kontzepzio espontaneoak oso ongi erroturik daude eta inplizitoak dira. Ikasleek ez dute kontzepzio horien kontzientzia garbirik eta horregatik, berorien artean kontraesanak eta inkoherentziak nabariak dira. Honela, esate baterako, zientifikoki egitura berdina duten ariketak modu ezberdinez ebatz ditzake ikasleak. Kontzepzio espontaneoak ikaslearen bizitzaren arlo gehienetara hedatzen dira. Gai guztiez ditu subjektuak ideia espontaneoak. Natur gaiez bezala, gizarte gaiez ere. Hala ere, arlo batzuei buruz ikasleek ez dute ideia berezirik: ez espontaneorik, ez induziturik. Eguneroko bizitzarekin zenbat eta lotura txikiagoa, ikasleek hari buruz ideia bereziak edukitzeko probabilitatea are ta txikiagoa. Eremu berrien aurrean, analogiz eta antzekotasunez beste eremuetako eskema eta ideiak aktibatzen ditugu, situazio berria ulertzeko. Kontzepzio espontaneoak oso ongi errotuak daude. Eta hain ongi errotuak egotearen arrazoina ondorengo honetan egon daiteke: Kontzepzio espontaneoak egituraturik aurkitzen ditugu, teorietan antolaturik, egitura hierarkikoak eratuz. Egitura eta antolamendu hori da kontzepzio espontaneoek aldaketari jazartzen dioten erresistentziaren arrazoi nagusia. Izan ere, aldaketak sistema osoa ukitzen bait du. Nolanahi ere, esan behar da, kontzepzio alternatiboak ez daudela hierarkikoki oso antolaturik. Teoria zientifikoetan, ideia guztiak lege eta printzipio orokorrei menpekotuak agertzen dira. Teoria naturaletan goreneko ideiak direnak, teoria zientifikoetan ideia subordinatuak izaten dira sarritan. Zientziaren historian aurkitu izan ditugun zenbait etapa errepikaturik agertuko dira gure haurren kontzepzio espontaneoetan. Zenbait kontzepzio espontaneok fidelki erreproduzitzen ditu zientziaren eboluzioaren iragandako etapa batzuk. Honela bada, alde batetik , kontzepzio espontaneo berberak aurki ditzakegu konpartiturik adin ezberdineko ikasleen artean (kontzepzio espontaneoen karaktere pertsonalarekin kontraesanean). Baina, bestalde, harrigarrizko kidetasuna aurkitzen dugu, gaurko ikasleen ideia batzuren eta historian zehar izan diren zenbait zientzilariren kontzepzioen artean. Teoria bat aldatuko baldin bada, beste bat hobea jarri behar dugu haren lekuan. Hori gertatu izan da Zientziaren Historian, eta horixe bera ikusten dugu haurraren ideia espontaneoen eboluzio ontogenetikoan ere. Teoria berriak, aurrekoak esplikatzen zituenak eta fenomeno berriak ere esplikatu behar ditu, zaharra aldebatera utziko bada (Kuhn,1962). Gertatzen dena zera da, egungo zientziaren teoria askok ez dutela intuitibotik batere, hots, kontraintuitiboak direla. Eguneroko esperientziari aurrez aurre kontrajartzen zaizkiola dirudi. Horregatik, zailtasunak baditu haurren kontzepzio espontaneoak aldatzeak. Kontzepzio espontaneoen jatorri pertzeptiboa azpimarratu dute Driver, Guesne eta Tiberghien-ek (1985): izkutuan geratzen denean baino areago, azalekoan, behagarrian, aldatzen denean zentratzen dira. Pentsamendu konkretutik gertuago daude kontzepzio horiek eragiketa formaletatik baino. Haurraren pentsamendua, hautemangarria denean zentratzen da. Honela, adibidez, gasek propietateak dituzte koloreztatuak daudenean, baina bestela ez. Rozadura ez da indar bezala kontsideratzen. Aireak ez du masarik. Ur lurruna ez da ura. Mundu makroskopikoan materia jarraitua bada, horrela izango da mundu mikroskopikoan ere. Kausaren eta efektuaren artean antza egongo da, bien artean korrespondentzia koantitatiboa gertatuko da: irakiten dagoen ur ontzi baten aurrean, ikasleak pentsatuko du, suaren intentsitatea gehituz gero, uraren tenperatura ondorenez gehitu egingo dela. Edo, objektuen mugimendua, mugimenduaren norabidean doan indarrak kausatzen duela. Indar hori gehitu egiten dela, objektua azeleratzean, eta gutxitu, objektua dezeleratzean. Kausaren eta efektuaren artean hurbiltasun fisikoa, hurbiltasun tenporala egon behar du. Gainera, gehien errepikatzen diren zergatietara jotzen dute esplikazioetarako. Ikasleen arrazonamendua, kausalitate lineal eta sinplean oinarritzen da. Arrazonamendu korrelazionala oso gutxi garatua dago haurrengan. Ikasleek eskema lineala darabilte gertakizunak esplikatzeko: kausa-efektu erlazioa, lineala eta zentzu bakarrekoa da. Zail egiten zaie kausa eta efektua erlazio erreziprokoan inplikatzea. Bi sistemak elkar aldatzen, elkarrekintzan. Zergati askoren arteko interakzioa (elkarrekintza) ulertzea zail egiten zaie. Ikasleen pentsamendua pertzepzioak dominatzen du, beraz. Situazioaren alderdi nabarmenenetan jartzen du arreta. Kontzepzio espontaneoek aldaketak esplikatzeko joera dute, ez egoerak esplikatzeko joera. Zailtasunak dituzte ikasleek kontserbazioa eta oreka bezalako nozioak ulertzeko. Aldatzen eta transformatzen denean dute arreta, eta nekez ulertzen dute kontserbatzen dena. Oreka nozioaren ulerkuntza ere zaila gertatzen zaie. Kontzeptu zientifiko gehienek kontserbazioa inplikatzen dute. Kontserbazio hori behagarria denean, pentsamendu konkretuaren aroan eskuratzen da, baina ikusgarria ez denean, bide kontzeptualetik lor daiteke, kontzeptuen arteko harremanen kontzientzia hartzearen bidez. Kontzeptu espontaneoetatik zientifikoetara pasatzea, ez da kontzeptu bat beste batez aldatzea. Ez da kontzeptu aldaketa, kontzeptualizazio forma aldatzea baizik. Kontzeptu naturaletan gorakakoa eta induktiboa da kontzeptualizatzeko modua. Kontzeptu zientifikoetan, beherakakoa eta deduktiboa. Teoria inplizitoetako ideiak lausoak, difusoak, inkoherenteak dira. Esanahiaren egonkortasunik ez dute kategoria naturalek. Kontzeptu zientifikoek ezagugarri beharrezko eta nahikoak dituzte objektu bat kategorizatzeko. Ideia koherenteak dira. Situazio batetik bestera ez dira esanahiez aldatzen, kategoria naturalak bezala. Kontzeptu aldaketa baterako, beharrezko da norbere ideiei buruzko kontzientzia hartze bat. Teoria inplizitoek antolamendu hierarkiko kaxkarra edukiko dute. Teoria zientifikoetan, aldiz, lege edo printzipio batzuei menpekotuak daude ideia guztiak. Teoria naturalak arrakastaren bila doaz, aurresatearen bila. Induktiboak eta egiaztatzaileak (berifikazionistak) dira. Teoria zientifikoak ulerkuntzaren bila doaz. Deduktiboak eta gezurtatzaileak (faltsazionistak) dira. Ideia naturalak haurren buruan nola aldatzen diren galdetzen dugunean, haurren kontzepzioak aktibatu eta gatazka sortu behar dela esaten da. Baina, gatazka kognitiboa ez da nahiko baldintza. Arazoa ez da kontzeptu bat beste batez aldatzea, egitura bat beste batez aldatzea baizik. Egitura kontzeptualak aldatu behar dira. Teoria berria behar da, zaharraren tokia hartuko duena. Aldaketa kontzeptual batek, ikasleen ideia prebioetatik abiatzea eskatzen du. Diseinatuko den situazio didaktikoan, beren ideien bidez ikasi behar dute zientzia haurrek, beren ideiak utzi eraziz ez, haietatik abiatuz baizik. Teoria inplizitoen egituraren ordez, beste egitura bat duen egitura kontzeptuala eraiki behar dute. Teoria berriak hobeto esplikatu behar ditu gertakizunak. Izan ere, ideia prebioek edo teoria naturalek funtzio garrantzitsua betetzen dute gure oreka kognitiboan: aldaketari erresistentzia egiten diote. Ideia horiei esker, partikularraren mirabetzatik askatzen da haurra. Teoria horien bidez aurresaten, kontrolatzen eta esplikatzen ditu gertakizunak. Teoria horiek alde batera utziko baditu, beste batzuk beharko ditu haien ordez, gertakizunak aurresaten, kontrolatzen eta esplikatzen jarraitzeko. Konstruktibismoaren ikuspegitik, ikasleen buruan ezagutzak antolatzeko moduak garrantzi handia du Curriculum-eko edukiak antolatu eta sekuenziatzeko garaian. Konstruktibismo estatikoarentzat, ikaslearen pertzepzio eta ulerkuntzak, ikasle horrek arlo bati buruz dituen kontzepzio eta eraikuntzetatik dependitzen du. Konstruktibismo dinamikoaren arabera, geure ideia eta teorietatik abiatuz eraikitzen dugu mundua, baina ez hori bakarrik: ideia, kontzepzio eta egitura horiek ere etengabeko aldaketak jasaten dituzte. Piageten teoriaren arabera, zientziaren irakaskuntza aurkikuntzan eta ikerketan oinarritzen baldin bazen, gerora ikusi da, pentsamendu formala ez dagoela edukitik hain garbi bereizita. Haurraren garapena, Piagetek zioena baino lotuago aurkitzen da testuinguruaren espezifikotasunari. Ezagutza espezifikoei gero ta garrantzi gehiago ematen zaie. Kontzepzio alternatiboen ikuspegia kontuan harturik, eragiketa formalak baztertu egiten dira pentsamendu zientifikoaren definizio orokor bezala. Pentsamendu zientifikoa ezagutza arlo espezifikoaren ezagutzari lotua agertzen da. Ez da, beraz, zerbait espontaneo eta unibertsal bezala aurkezten. Pentsamendu formala ez da egitura homogeneo bezala aurkezten. Multzoko egitura agertu ordez, gaitasun espezifiko bezala agertzen da. Piagetek prozesuei ematen zien garrantzia. Orain, kontzeptu zientifikoen ulerkuntzari ere garrantzi handia ematen zaio. Honela bada, kontzepzio alternatiboen ikuspegiak aldaketa sakona ekarri du Natur Zientzien Curriculum berrian. Disziplinetako kontzeptuak eskuratzeak garrantzi handia hartu du berriro, prozesu zientifikoa ezagutzaearekin batera. Curriculum-aren egitura diziplinaren egitura kontzeptualak determinatzen du neurri handi batean. Ikuspegi diziplinarrak indar berria hartzen du, Piageten ikuspegitik proposatzen zen ikuspegi integratzailearen ordez. Piageten araberako aurkikuntza bidezko ikaskuntza eraginkorra da prozedurak eta problemak ebazteko estrategiak eskuratzeko. Ez hainbeste, kontzeptuak eskuratzeko garaian. Ikuspegi berriaren arabera, ikasleak ez dauka zientzia ikasteko zientzia eraiki zeneko prozesuari jarraitu beharrik. Ez dauka, nahitaez, aurkikuntzan oinarritu beharrik. Eta irakaskuntza espositiboa ez da ikaskuntza esanguratsuarekin bateraezina. Kontzepzio espontaneoei buruz ari garelarik, problema metodologikorik ere sortzen zaigu: erabiltzen ditugun tresnek, benetan haurren ideia prebioak neurtzen dituzte ala testuinguruko edo situazioko beste faktore batzuk, hala nola, arreta gabezia, erantzun iradokiak eta abar. Puntu honi buruz garbi dagoena da, metodo deskriptiboa gero ta gehiago metodo esperimentalak ordezkatu beharko duela. Azterketa errepikagarriak egin behar direla, fidagarritasuna dutenak. Arreta gehiago jarri behar da aldagaien kontrolean eta analisi estatistikoak egin egin behar dira. Orain arteko ikerketa gehienak portzentaietan oinarritu dira, analisi korrelazionalik ez da egin. Bestalde, kontzepzio alternatiboen azpian gorderik dauden egiturak argitaratu behar dira.                                         II.ZATI_ENPIRIKOA 1._IKERKETAREN_HELBURU_OROKORRAK 1.1. Haurraren Natur Zientzietako ezagupenen lorpeneaan (ikaskuntzan) eragina duten zenbait faktore eta faktore horien arteko erlazioak aztertzea da gure lehen helburu nagusia: 1.1.1. Haurraren Pentsamendu Logikoaren Garapen mailak zenbaterainoko eragina duen haren ikaskuntzan (ezagupenen lorpenean). 1.1.2. Haurraren Ezagutza Estiloak, haren ikaskuntzan duen eragina aztertu. 1.1.3. Haurraren adimen mailak, haren ikaskuntzan duen eragina aztertu.  Pentsamendu Logikoaren Garapena  Ezagutza Estiloa Prekontzepzioak  Eskolako errendimendua Adimen maila  1.2. Haurraren Pentsamendu Logikoaren garapenean eragina duten faktoreak, eta faktore horien arteko erlazioak aztertzea izango da gure bigarren helburu nagusia: 1.2.1. Haurrak Arlo bati buruz dituen ezagutza eta prekontzepzioek, haren Pentsamendu Logikoaren Garapena zenbateraino mugatzen duten aztertu. 1.2.2. Haurraren Ezagutza Estiloak, haren Pentsamendu Logikoaren Garapen mailarekin duen koerlazioa aztertu. 1.2.3. Haurraren adimen mailaren eta Pentsamendu Logikoaren Garapen mailaren arteko zerikusia aztertu.  Prekontzepzioak Eskolako errendimendua  Ezagutza Estiloa Pentsamendu Logikoaren Garapena  Adimen maila Ikerketa honen azken helburua, beraz, haurraren Pentsamendu Logikoaren Garapenaren eta ezagupen mailaren arteko koerlazioa aztertzea da, haren Ezagutza Estiloa eta Adimen maila kontuan hartuz, eskolako curriculum-erako orientabide batzuk emateko. 1.3. Haurrareb Ezagutza Estiloa eta Estilo horretan eragina duten faktoreen azterketa egingo dugu.  1.4. Ikaslearen Natur gaiei buruzko ulerkuntza oinarritu edo eragozten duten, arlo honi buruzko haurraren prekontzepzioak aztertuko ditugu. Prekontzepzio horietan Pentsamendu Logikoaren Garapenak, Ezagutza Estiloak eta Adimenak duten zerikusia aztertuko dugu, eta Prekontzepzioek Natur-eko errendimenduan dutena ere bai. Bestalde, haurraren eboluzio ontogenetikoan agertzen diren zenbait kontzepziok historian zehar ere nolabaiteko indarra izan dutela ikusirik, haurren teorien eta Zientziaren Historiako zenbait teoriren arteko paralelismo txikiak apuntatuko ditugu.  Helburu orokorra, beraz, haurraren ezagupen mailaren eta garapen mailaren arteko erlazioa eta berorietan eragiten duten faktore batzuk aztertzea da, faktore horien arteko erlazio esanguratsuak irakaskuntzari begira kontuan hartzeko asmoz. Ikerketa honen azken helburua, beraz, Ikastetxeko Hezkuntza Praktika bideratzeko zenbait kontsiderazio egin ahal izatea da.   PLG  ESTILOA PREKONTZEPZIOAK ESKOLAKO ERRENDIMENDUA  ADIMENA     2._HELBURU_ESPEZIFIKOAK  1. Oinarri Heziketa Orokorreko 5. mailatik 8. mailara bitarteko haurrek, Natur- eko hainbat gairi buruz dituzten kontzepzio naturalak aztertu, eta kontzepzio horien atzean gordetzen diren teoriak azaleratu. 2. Haurren kontzepzio naturalek beraien Natur eta Matematika arloko errendimenduarekin zernolako erlazioa duten aztertu. 3. Haurraren kontzepzio naturalen eta Estilo Kognitiboen artean egon daitezkeen erlazioak aztertu. 4. Haurraren Pentsamendu Logikoaren Garapen mailak, haren Estilo Kognitiboekin, Adimen mailarekin eta Kontzepzio Naturalekin duen koerlazioa aztertu. 5. Haurren kontzepzio naturalak (espontaneoak) eta Estilo Kognitiboak, haurraren inteligentzia mailarekin erlazionatuko ditugu. 6. Eskolan darabiltzagun Natur-eko testuek haurren kontzepzio naturalak zenbateraino kontuan hartzen dituzten aztertuko dugu. 7. Natur gaiei buruzko haurren zenbait kontzepziok, Zientzien Historian gai horiei buruz izan diren kontzepzioekin dituzketen paralelismoak apuntatu.  3. IKERKETAREN_HIPOTESI_ETA_GALDERAK HIPOTESIAK 1. Ikasleek, adinean aurreratu ahala, kontzepzio oker gutxiago edukiko dituzte Natur-eko gaiei buruz. 2. Gai bati buruzko kontzepzio okerra haurren artean nahiko generalizatua dagoenean, Eremutik Independente direnek gehiagotan edukiko dute gai horri buruzko kontzepzio zuzena, Eremuaren mendekoek baino. 3. Ikasleak, adinean aurreratu ahala, gero ta Eremutik Independenteago izango dira. 4. Ikasleak, adinean aurreratu ahala, Pentsamendu Logikoaren Garapenaren estadio Konkretutik estadio Preformalera, eta hemendik Formalera pasatuko dira. 5. Koerlazio positiboa egongo da, Eremutik Independentziaren eta Pentsamendu Logikoaren Garapenean lortutako mailaren artean. Haurra zenbat eta Eremutik Independenteago, Pentsamendu Logikoaren Garapenean are ta aurreratuago egongo da. 6. Pentsamendu Logikoaren Garapen mailaren eta Adimen mailaren (Inteligentzia mailaren) artean koerlazio positiboa egongo da. 7. Koerlazio positiboa egongo da, Eremutik Independentziaren eta Adimen mailaren artean. 8. Koerlazio positiboa agertuko da haurrengan, Eremutik Independentziaren eta Natur arloko errendimenduaren artean. 9. Koerlazio positiboa egongo da Pentsamentu Logikoaren Garapenaren eta Natur edo Matematika arloetako errendimenduaren artean.  GALDERAK 1. Zerk edukiko du erlazio zuzenagoa Natur arloan erresultatu onak edukitzearekin: Pentsamendu Logikoaren garapen maila altuak ala arlo horretako gaiei buruzko kontzepzio oker gutxi edukitzeak? 2. Zerk edukiko du koerlazio positibo garaiagoa Natur Arloko errendimendu onarekin: Eremutik Independentzian puntuazio altua lortzeak ala kontzepzio natural oker gutxi edukitzeak? 3. Estilo Kognitiboen arloan, Eremutik Independentzia handiagoa duenarekin zer gertatuko da: Ingurunean nagusi diren teoria prebioekiko lotura handiagoa emango dio haurrari, ala ingurunean nagusi diren kontzeptuekiko independentzia handiagoa? 4. Eremutik Independentzia garaiagoa, Natur Arloko errendimendu garaiagoarekin bakarrik ikusiko al dugu erlazionaturik, ala Hizkuntza eta Matematika arloetako errendimenduarekin ere bai? 5. Zernolako koerlazioa egongo da sexu aldagaiaren eta teoria prebio ez-zuzenei zaien atxikimenduaren artean? 6. Zernolako koerlazioa egongo da sexu aldagaiaren eta Eremutik Dependentzi/ Independentziaren artean? Itaun32_galdekizun_koantifikagarriko_gaiekiko_kontzepzio_espontaneoei_buruzko hipotesiak: Eremutik zenbat eta Independenteago, kontzepzio espontaneo okerretatik are ta askatuago. Eremutik zenbat eta Dependenteago, kontzepzio okerrei are ta atxikiago. Zentzu honetan, gure galdekizunaren 32 galderei buruz, hipotesi hauek aurreratzen ditugu: 1. Eremutik Independenteek gehiagotan esango dute landareak bizidunak direla, Eremuaren mendekoek baino. Item 1 gehiagotan aukeratuko dute. 2. Eremutik Independenteek, 2 item-a gehiagotan aukeratuko dute. Hau da, Eremutik Independenteek gehiagotan esango dute, Janarietatik beharrezko zaizkigun elikagaiak aprobetxatzeko egiten dela liseriketa. 3. Eremutik Independenteek 2 item-a gehiagotan aukeratuko dute. Hau da, gutxiagotan esango dute "Janaria odol bihurtzen dela eta odolak gorputza mugitzen duela. Odola behatzera joaten dela eta behatza mugitzen duela". 4. Eremutik Independenteak gehiagotan egongo dira 2 item-aren alde. Izan ere, Eremuaren mendekoei baino gutxiagotan irudituko bait zaie "Janariarekin odola indartu egiten dela eta odolak gorputzari indarra ematen diola". 5. Eremutik Independeteak gehiagotan egongo dira 2 erantzunaren alde. Hau da, Eremutik Independenteek gutxiagotan esango dute "Odola energiz, proteinaz eta bitaminaz osatua dagoela". 6. Eremutik Independenteak gehiagotan egongo dira 2 item-aren alde. Hots, Eremutik Independenteek gehiagotan esaten dute, elikagaien erreketa egiteko hartzen dugula arnasa. 7. Eremutik Independenteek gehiagotan aukeratuko dute 2 item-a, Dependenteek baino. Hots, Eremutik Independenteentzat, gehiagotan izango da Errekuntza, behar ditugun janariak erretzeko, Eremuaren mendekoentzat baino. 8. Eremutik Independenteek Dependenteek baino gehiagotan aukeratuko dute 2 item-a. Hots, Eremutik Independenteen artetik gehiago izango dira Errekuntza zeluletan gertatzen dela pentsatzen dutenak, Eremuaren mendekoen artean baino. 9. Eremutik Independenteen artetik gehiago izango dira 2 erantzuna aukeratzen dutenak, Dependenteen artetik baino. Hau da, Eremutik Independenteen arteko gehiago dira, emakumearen baginan espermatozoideak sartze hutsak emakumea ez duela haurdun uzten pentsatzen dutenak. 10. Eremutik Independenteek gehiagotan aukeratuko dute 2 item-a, ez bait zaie iruditzen, izerdi landugabea landarean behetik gora eramateko zelulak behetik gora joaten direnik, garraiatzaile moduan. 11. Eremutik Independenteek gehiagotan aukeratuko dute 1 item-a. Izan ere, fotosintesia eta arnasketa bi prozesu ezberdin direla pentsatzen dutenak gehiago izango baitira Eremutik Independenteen artean, Dependenteen artean baino. 12. Eremutik Independenteek gehiagotan aukeratuko dute 1 item-a. Eremutik Independente gehiagok pentsatuko bait du, landareek zati ar eta emeak dituztela, Eremuaren mendekoek baino. 13. Eremutik Independenteen arteko gehiago izango dira, 2 item-a aukeratzen dutenak, Eremuaren mendekoen artekoak baino. Izan ere, gehiagok pentsatuko baitute, sagar zukutik sagardoa ateratzeko mikroorganismoek zerbait egin behar dutela. 14. Eremutik Independente gehiago izango dira 2 item-a aukeratzen dutenak, Dependenteak baino. Izan ere, ardoaren mintzean mikroorganismoek nolabaiteko funtzioa betetzen duela pentsatzen dutenak ugariago izango baitira Independenteen artean, Dependenteen artean baino. 15. Eremutik Independenteen kopuru handiagoak aukeratuko du 2 item-a, Eremuaren mendekoenak baino. Hau da, Eremutik Independenteen arteko gehiago izango dira, haragiari harrak bere barnetik ez zaizkiola sortzen pentsatzen dutenak. 16. Eremutik Independenteen artekoek gehiagotan aukeratuko dute 2 item-a, Dependenteen artekoek baino. Haien arteko gehiago baitira, amorruaren sorreran mikroorganismoek zerikusia badutela pentsatzen dutenak, Dependenteen artekoak baino. 17. Eremutik Independenteen arteko kopuru handiagoak aukeratuko du 1 item-a, Dependenteen artekoak baino. Hots, Eremutik Independenteen artean gehiago izango dira, gizakiak zelula guztiak kenduz gero ez lukeela ezer pisatuko pentsatzen dutenak, Eremuaren mendekoen artean baino. 18. Eremutik Independenteen kopuru handiagoak aukeratuko du 1 item-a, Eremuaren mendekoek baino. Hau da, Eremuaren mendekoek gehiagotan pentsatzen dute, eguzkiaren argia eguzkitik guganaino etortzen dela. 19. Eremutik Independenteen artekoak gehiago izango dira 2 item-a aukeratzen dutenak, hots, lupatik pasa ondoren argi kopuru bera dagoela pentsatzen dutenak, Eremuaren mendekoen artekoak baino. 20. Eremutik Independenteen artekoak gehiago izango dira, 2 item-a aukeratuko dutenak. Hots, Independenteen artean gehiago dira, argi izpien artean ez dagoela ezer pentsatzen dutenak, Dependenteen artean baino. 21. Eremutik Independenteen artekoek gehiagotan aukeratuko dute 1 item-a, Dependenteen artekoek baino. Hots, Eremutik Independenteek esanguratsuki gehiagotan esango dute, gelara argi izpiak sartzen direla, Eremuaren mendekoek baino. 22. Eremutik Independente diren haurrek gehiagotan aukeratuko dute 2 item-a, Eremuaren mendekoek baino. Eguzkiaren izpia partikula bezala gehiagotan ikusiko dutelako, zuzen bat bezala baino. 23. Eremutik Independenteen artekoak gehiago dira, zirkuitu batean, bonbilaren aurretik eta ondoren korronte bera dagoela pentsatzen dutenak, Eremuaren mendekoen artekoak baino. Horregatik, gehiagotan aukeratuko dute 2 itema. 24. Eremutik Independenteek gehiagotan onartuko dute 2 item-a. Hau da, Eremutik Independenteek gutxiagotan pentsatzen dute, beroa eta tenperatura altua gauza bera direla. 25. Eremutik Independenteek 1 gehiagotan aukeratuko dute, Eremuaren mendekoek baino. Hau da, Eremutik Independenteen artean gehiago izango dira, 1000º-tan dagoen labean hondarra sartuz gero, ordu batzuetan edukita gero, hondarra bera ere 1000º-tara igoko dela pentsatzen dutenak, Eremuaren mendekoen artean baino. 26. Eremutik Independente diren haurrek gehiagotan aukeratuko dute 1 item-a, Eremuaren mendekoek baino. Hots, Eremutik Independenteen artekoek gehiagotan esango dute,100º-tan dagoen labe batean hondarra, azukrea eta ura sartuta ordu batzuetan edukiz gero, hirurak tenperatura berean egongo direla, Eremuaren mendekoen artekoek baino. 27. Eremutik Independenteek gehiagotan aukeratuko dute 2 item-a, Eremuaren mendekoek baino. Hots, Eremutik Independenteentzat, beroak ura lurruntzen badu, gehiagotan izango da, beroak uraren partikulak bereizi egiten dituelako, Eremuaren mendekoentzat baino. 28. Eremutik Independente diren haurrek esanguratsuki gehiagotan aukeratuko dute 3 item-a, Eremuaren mendekoek baino. Hots, haizea aire bero eta aire hotzaren eraginez sortzen dela gehiagotan pentsatuko dute, Eremuaren mendekoek baino. 29. Eremutik Independenteek esanguratsuki gehiagotan aukeratuko dute 2 item-a, Eremuaren mendekoek baino. Hots, Eremuaren mendekoek gehiagotan pentsatuko dute, ilargian ez genukeela ezer pisatuko, Eremutik Independenteek baino. 30. Eremutik Independenteek esanguratsuki gehiagotan aukeratuko dute 3 item-a, Eremuaren mendekoek baino. Hots, Eremutik Independenteek esanguratsuki gehiagotan pentsatuko dute, ilargian grabitate indar gutxiago dagoelako dela, Eremuaren mendekoek baino. 31. Eremutik Independenteek gehiagotan aukeratuko dute 2 item-a, Eremuaren mendekoek baino. Hots, esanguratsuki gehiagotan pentsatuko dute, lurra unibertsoaren ertzean dagoela, Eremuaren mendekoek baino. 32. Eremutik Independenteek esanguratsuki gehiagotan aukeratuko dute 2 item-a, Eremuaren mendekoek baino. Hots, Unibertsoak bukaerarik ez duela, esanguratsuki gehiagotan esango dute Eremutik Independenteek, Eremuaren mendekoek baino. Itaun61 galdekizuneko item-ei emango zaizkien erantzunei buruzko hipotesiak Eremutik Independentziak, Pentsamendu Logikoaren Garapen maila altuagoak eta Inteligentzi maila altuagoak, koerlazio esanguratsua edukiko dute gai hauei buruzko prekontzepzio oker gutxiagorekin. Horrela, item bakoitzari dagokion erantzun zuzena esanguratsuki gehiagotan aukeratuko dute: Item1 : Alternatiba A Item32 : Alternatiba C Item2 : Alternatiba D Item33 : Alternatiba B Item3 : Alternatiba C Item34 : Alternatiba A Item4 : Alternatiba A Item35 : Alternatiba D Item5 : Alternatiba A Item36 : Alternatiba A Item6 : Alternatiba C Item37 : Alternatiba A Item7 : Alternatiba A Item38 : Alternatiba B Item8 : Alternatiba B Item39 : Alternatiba D Item9 : Alternatiba B Item40 : Alternatiba C Item10 : Alternatiba C Item41 : Alternatiba B Item11 : Alternatiba C Item42 : Alternatiba E Item12 : Alternatiba B Item43 : Alternatiba B Item13 : Alternatiba B Item44 : Alternatiba B Item14 : Alternatiba B Item45 : Alternatiba B Item15 : Alternatiba B Item46 : Alternatiba A Item16 : Alternatiba B Item47 : Alternatiba D Item17 : Alternatiba A Item48 : Alternatiba D Item18 : Alternatiba A Item49 : Alternatiba D Item19 : Alternatiba B Item50 : Alternatiba C Item20 : Alternatiba A Item51 : Alternatiba B Item21 : Alternatiba C Item52 : Alternatiba B Item22 : Alternatiba C Item53 : Alternatiba B Item23 : Alternatiba B Item54 : Alternatiba B Item24 : Alternatiba D Item55 : Alternatiba C Item25 : Alternatiba B Item56 : Alternatiba C Item26 : Alternatiba B Item57 : Alternatiba C Item27 : Alternatiba A Item58 : Alternatiba A Item28 : Alternatiba B Item59 : Alternatiba C Item29 : Alternatiba A Item60 : Alternatiba C Item30 : Alternatiba B Item61 : Alternatiba A Item31 : Alternatiba C  4. METODOAK ETA EMAITZAK Gure ikerlanak bi alderdi ditu, nahiko ongi bereizten direnak elkarrengandik: 1) Haurren prekontzepzioen azterketa deskriptiboa. 2) Haurren prekontzepzioen eta beste aldagaien arteko koerlazioaren azterketa koantitatiboa. Bi azterketa mota hauek badute, noski, elkarrekin erlaziorik. Erlazio hori, lehenik, deskriptiboki aztertzen dugu, eta ondoren hipotesi koantifikagarrietan integratzen dugu. Zati bakoitzaren berezitasunak kontuan harturik, bi metodo erabiliko ditugu: - A Metodoa: azterketa koalitatiboari dagokiona. - B Metodoa: azterketa koantitatiboari dagokiona. Aldagaien definizioa Aldagaien_definizioa,_zati_deskriptiboan: Aldagaia independenteak: adina, maila, sexua, galdera, Eremutik Dependentzi- Independentzia. Aldagai dependentea: galderari, ahoz nahiz idatziz edo marrazkiz emandako erantzuna. Aldagaien_definizioa,_zatikoantifikatuan_:ez dugu aldagaien bereizkuntza behinbetiko (definitiborik) egiten. Aldagai batzuk, beti independente bezala erabiltzen baditugu ere, beste batzuk, batzutan dependente bezala eta bestetan independente bezala erabiltzen ditugu. Beti independentebezala darabiltzagun aldagaiak: adina, maila, sexua, maila sozioekonomikoa. - Adina: 10, 11, 12, 13 eta 14 urte. - Maila: Orioko Herri Ikastolako 5., 6., 7. eta 8. mailak.  Itaun61 galdekizunerako, Zarauzko eta Zumaiako Ikastoletako 8. mailak ere hartzen dira. - Sexua: neska eta mutilak. - Maila sozioekonomikoa: Aitaren_lanbidea: Goi eta Erdi klasemaila: 1 Langile koalifikatua: 2 Dendaria: 3 Langilea: 4 Lanik gabe edo pentsionista: 5 Ikasle: 6 Amaren_lanbidea: Goi eta Erdi klasemaila: 1 Langile koalifikatua: 2 Dendaria: 3 Langilea: 4 Lanik gabe edo pentsionista: 5 Ikasle: 6 Etxeko andre: 7 Batzutan dependentebezala eta bestetanindependentebezala darabiltzagun aldagaiak: - Longeot-en Pentsamendu Logikoaren Garapenaren eskalan ateratako puntuazioa. Guztira: 28 puntu atera litezke. Neur tresna honek pentsamendu logikoaren heldutasun maila neurtzen du eta estadioetan sailkatzen du: . Estadio konkretua A: 0,5-4 puntu. . Estadio konkretua B: 5-10 puntu. . Estadio preformala: 11-17 puntu. . Estadio formala A: 18-23 puntu. . Estadio formala B: 24-28 puntu.  - Witkin-en Estilo Kognitiboen testean ateratako puntuazioa. Eremutik Dependentzia-Independentzia maila neurtzeko erabiltzen da. 0tik 18 puntura bitartean lor daiteke.  - Cattell-en "G"-an ateratako puntuazioa. 0tik 50 puntutara lor litezke.  - Prekontzepzioen galdekizunei emandako erantzunak. Itaun32 galdekizunak bi alternatibako 32 item ditu. Itaun61-ek, 2, 3, 4 eta bost alternatibatako 61 item ditu.  Beti dependentebezala erabiltzen den aldagaia: - Eskolako errendimendua. Natur eta Matematika arloetako errendimenduari, 1etik 5era bitarteko puntuazioa ematen zaio, irakaslearen ebaluazioaren arabera. 1 : gutxi 2 : nahikoa 3 : ongi 4 : oso ongi 5 : bikain  Aldagai batzuk, beraz, errotatzen doaz, batzuetan dependente eta besteetan independente kontsideratzen ditugularik: 1. Prekontzepzioak, 2. Pentsamendu Logikoaren Garapena, 3. Estilo Kognitiboak, 4. Cattell-en "G"-a. Nolanahi ere, bost aldagai hauek (Prekontzepzioak, Pentsamendu Logikoaren Garapena, Estilo Kognitiboak, Cattell-en "G"-a eta Eskolako Errendimendua) aldagai korrelazionalbezala kontsideratuko ditugu  1. momentua AldagaiAldagai independenteakdependenteak - adina - Estilo Kognitiboak - maila - Pentsamendu Logikoaren Garapena - sexua - Cattell-en "G"-a - Prekontzepzioak  2. momentua Aldagai Aldagai independenteakdependenteak - Estilo Kognitiboak - Prekontzepzioak - Pentsamendu Logikoaren Garapena - Natur-eko - Cattell-en "G"-a errendimendua  3. momentua Aldagai Aldagai independenteadependentea - Prekontzepzioak - Natur-eko errendimendua  Aldagai Aldagai Aldagai Aldagai Independentedependente dependente dependentea AldagaiAldagai independenteindependente adina Estiloak Prekontzepzioak Eskolako errend. maila P.L.G. sexua "G"-a  Estilo kognitiboa  Pentsamen. Log. Garapena Prekontzepzioak Natur-eko errendimendua Cattell-en "G"-a  4.1. A METODOA ETA EMAITZAK  A. METODOA 1. Helburuak Ikerketa lantxo honetan zehar, haurraren ikaskuntza prozesuan eragiten duten zenbait faktore aztertu nahi izan ditugu. 1.1. Haurraren ikaskuntzarekin zerikusia eduki dezaketen kontzepzio espontaneoak aztertuko ditugu. 1.2. Haurren aurrekontzepzio horiek teorietan nola antolatzen diren aztertuko dugu. Kontzepzio horien atzean gordetzen diren teoriak azaleratu nahi ditugu. 1.3. Testuliburuek teoria horiek zenbateraino kontuan hartzen dituzten, edo hartu beharko lituzketen, aztertzen ahalegintxo bat egingo dugu. 1.4. Haurrengan aurkitzen ditugun kontzepzio horiek, historian zehar, han- hemenka nola errotuak dauden aztertzen pixkatxo bat saiatuko gara, historia indibidualaren eta historia kolektiboaren zenbait paralelismo apuntatzeko. 2. Hipotesiak 2.1. Natur-eko gai batzuei buruzko zenbait prekontzepzio, maila ezberdinetan errepikatuko dira, nahiz eta gai horiei dagozkien azalpenak irakasleak ikasgelan behin eta berriro eman. Aurrekontzepzioak iraunkor agertuko zaizkigu. 2.2. Prekontzepzio horiek izkutuko teoria batzuren erakuskari bezala agertuko zaizkigu, teoria horietan egituraketa minimo bat agertuko dutelarik. 2.3. Prekontzepzio horietako asko, nahiko generalizatuak egongo dira ikasleen artean. 2.4. Prekontzepzio gehienak zientifikoki okerrak dira. Baina, hala ere, gertakizun asko zuzenki aurresaten dituzte. 2.5. Bere jatorri perzeptualak, ezagugarri perzeptibo-konkretuz kutsatuak utziko ditu haurren prekontzepzioak. 2.6. Prekontzepzioak eraikuntza pertsonalak izanik ere, inguruko hizkuntzaren eta kulturaren eragina garbi jasoko dute. 2.7. Ikerketako ikasleengan aurkituko ditugun zenbait prekontzepzio, Zientziaren Historiako garai ezberdinetan ere topatuko ditugu. 3. Diseinua Ikerketa_Mota: deskriptiboa.  Aldagaien_definizioa:(Vide goian)  Beste_aldagaien_kontrola:  Barne balidezia : Esperientziaren prozesuaren buruan, saiatu gara aztertzen ari ginen aldagaia bakarrik alda zedin, beste guztiak berdin mantenduz. Prozesu biologikoak eta psikologikoak: denbora pasatu ahala, subjektuengan gertatu diren aldaketek eragina dute ematen dituzten erantzunetan, baina galdeketak aldi berean aplikatu zaizkie haur taldeei, eta denboraren eragina kontrolatua gelditu da. Galdeketen aplikazioa pertsona berak egin du, bai galdeketa indibidualean, bai galdeketa kolektiboan. Neur tresna berberak aplikatu zaizkie talde ezberdinei. Subjektuen hautaketari dagokionez, azken urte hauetako Orioko Herri Ikastolako 5., 6., 7. eta 8. mailetako haur guztiei pasatu zaizkie galdekizunak.  Kanpo balidezia: Froga nagusiak, ikasmaila guztiei aplikatu zaizkie. Talde bati aplikatu behar izan zaionean, zoriz aukeratu da talde hori. Galdekizun bat ikasmaila guztiei aplikatu ez zaienean, ikasmaila bakar bati aplikatu zaionean, ikasmaila osoari aplikatu zaio. Hautespen hutsegiterik ez da egon: ikasle guztiak hartu ez ditugunean, zoriz aukeratu ditugu. Ez ditugu talde naturalak hartu, eta subjektu boluntariorik ere ez. Talde berberei galdesorta asko egin dizkiegunez, nahiz eta galdesorta bakoitzaren ondoren galderen erantzunei buruz azalpenik eman ez, beharbada elkarren artean komenta zitzaketen erantzunak, edo etxean galdetu. Hemen, beraz, problema batekin topatzen gara, gure azterketaren emaitzak generalizatzerakoan. Barne balidezian problemarik ez dagoen bezala, kanpo balidezian problema gehiago izan liteke. Hala ere, hemen puntu batekin egiten dugu topo: haurren aurrekontzeptu asko ez dira aldatzen elkarrekin komentatu arren. Horretan dago aurrekontzeptu horien berezitasunetako bat.  4. Tresnak - Ahozko banakako galdekizunak. - Aplikazio kolektiboko galdekizun idatziak. - Marrazkiak.  5. Lagina 5.1. 5. mailatik 8. mailara bitarteko haurrei 87-88 ikasturtean egindako entrebista pertsonalak: ahozko galdekizunak. Ikasturte bakoitzetik 10 haur. Azarearen arabera aukeraturiko lagina. Koantifikazio asmorik gabe eginiko elkarrizketak. 5.2. Gelako haur guztiei: galdekizun idatziak, aplikazio kolektibokoak zirenean. 5.2.1. 5. mailatik 8. maila bitarteko haurrei 88-89 ikasturtean aplikaturiko galdekizun idatzia. Gelan disponible zeuden haur guztiei pasatua: 5. maila: N = 20 6. maila: N = 29 7. maila: N = 36 8. maila: N = 21  5.2.2. 7. mailako ikasleei (N = 29) 1990eko Maiatzean egindako galdekizun idatzia. Gelako haur guztiei.  5.2.3. 7. eta 8. mailako ikasleei Natur arloko gai ezberdinei buruz, 1991ko Otsailean egindako galdekizun idatzia: 7. maila : N = 28 8. maila : N = 29  5.2.4. 7. eta 8. mailetako ikasleei egindako galdekizun idatzia, Eremuaren mendekoen eta Eremutik Independenteen bereizkuntzarako: 8. mailari, 1991ko Ekainean: N = 29 7. mailari, 1991ko Urrian: N = 28 8. mailari, 1991ko Urrian: N = 27  5.2.5. 6. mailari, Natur arloko eduki blokeei buruzko galdekizun laburtua, 1991ko Urrian: N = 29 7. mailari, 1991ko Abenduan: Landareei buruzko galdekizun idatzia: N = 27. 8. mailari, 1991ko Urrian, eduki blokeei buruzko galdekizun laburtua: N = 27.  5.2.6. 5. mailatik 8. mailara bitarteko haurrei galdekizun idatziak, 1991ko Abenduan, 1992ko Urtarrilean eta Otsailean, "Argia", "Beroa eta tenperatura", "Indarra eta mugimendua", "Egoera gaseosoa", "Materiaren osakera" eta "Lurra"- ri buruz. 5. maila: N = 32 6. maila: N = 29 7. maila: N = 36 8. maila: N = 27 6. Azterketa estatistikoa Portzentaiak B. EMAITZAK   HAURREN KONTZEPZIO ESPONTANEOAK  Oinarri Heziketa Orokorreko Goi Zikloko haurren kontzepzio espontaneoak aztertu ditugu. Saiatu gara, maila horietan Natur Arloan ematen diren gai gehienei buruz haurrek pentsatzen dutena ikertzen. Haurren kontzepzio espontaneo edo alternatiboez ari garenean, ikasleek dituzten kontzeptu eta teoria naturalei buruz ari gara. Espontaneoki sortuak, elaboratu gabeak. Sarritan, lausoak, koherentzi eta konsistentzi gabeak. "Teoria inplizito" ere deituak izan dira: ekintzen atzean gorderik, komunikatzen zailak, horrek zaildu egiten duelarik kontzepzio hauen azterketa. Inkoherenteak izanik ere, aurresankorrak dira, eta horregatik dira hain irankorrak. Kontzeptu zientifikoekin kontraesanean egon arren, urte askoz irauten dute. Kontzeptuen jatorrian aurkitzen ditugun prozesu psikologikoekin oso lotuak aurkitzen dira, jatorri pertzeptiboaren kutsu handia gordetzen dutelarik, pentsamendu konkretuaren garaiko bereizgarri perzeptualak gordetzen dituztelarik. Pertsonalak eta idiosinkrasikoak dira, baina lurralde ezberdinetakoek nahiz historiako garai ezberdinetakoek konpartitzen dituzte. Teoria espontaneo hauek kausalitate sinple eta linealean oinarritzen dira. Zergati-efektu arteko arlazioa lineala da eta zentzu bakarrean doa. Aurrez definituriko beste kontzeptuekin erlazioan ez dira kontzeptuak definitzen, modu absolutuan baizik.  Jarraian, gaiez gai emango ditugu haurren kontzepzio horiek.  4.1.1. GIZAKIA ETA ANIMALIAK   4.1.1.1. BIZIDUNAK ETA BIZIGABEAK  1. Goi Zikloko haurrei bizidunak zer diren galdetzen diegunean, edo "bizitzen direnak" direla esaten digute (definitu nahi den terminoa definizioan sartuz), edo ta "mugimenduari" erreferentzi egiten diote, bizitza eta mugitzeko gaitasuna nolabait identifikatuz. Mugimenduari ematen badiote ere garrantzi gehiena, arnasketari eta sentimenari ere handia ematen diote. Biziduna, beraz, arnasa hartu, mugitu eta sentitzen duena da.  2. Iritzi bitxiagorik ere ez da falta. Horrela, bizidunak "atomoak martxan dituzten zerbaitzu" (I.A.8. maila) bezala aurkezten dira, edo bizigabeak, "elementu edo atomorik ez dutenak" (M.M. 8. maila) bezala. Bizidunak eta bizigabeak bereizten dituztenak, beraz, arnasa, atomoen martxa, sentimena, mugimendua eta ugalketa dira. Izaki bizidun eta bizigabeen konposizioari buruz,honela dio ikasle batek: "Izaki bizidunak osatzen dituzten elementuak askoz hobeak eta ugariagoak dira, izaki bizigabeak osatzen dituztenak baino. Izaki bizidunek elementu gehiago behar dituzte bizitzeko eta elikatzeko, bizigabeek baino" (O.O. 7.maila).  3. " Bizidunok eta bizigabeak elementu berdinek osatzen gaituzte, baina kantitate ezberdinetan" (I.A. 8. maila), edo "Izaki bizidunen molekulak bizirik daude eta izaki bizigabeenak hilik daude" (A.C.8. maila). Mugitzen direlako, arnasa hartzen dutelako, osatzen dituzten elementuengatik, beren molekulak bizirik daudelako, dira bizidunak.  4.1.1.2. LISERIKETA  Liseriketari buruz haurrek dituzten iritziak bildu ditut, 5. mailatik 8. mailaraino, banakako elkarrizketetan eta galdekizun kolektiboen bidez. 5. mailakoentzat, oraindik, liseriketaren funtzioa liseriketan bertan amaitzen da, 8. mailan liseriketa nutrizioaren barnean kokatzen den bitartean.  1. 5. mailako haurrentzat, "janaria triparaino ailegatzeko" (M.M. 5. maila), "sabela hustutzeko" (O.O. 5. maila), "eztarria garbi edukitzeko" (J.K.5. maila), "behar ez dena botatzeko" (I.P. 5.) da liseriketa. Funtzio nahiko mekanikoa da. Liseriketa prozesua ez da beste prozesuekin lotuta ikusten. Ez zaio nutrizioaren zentzurik ikusten. Nutrizioaren kontzeptu sarerik ez du oraindik eraiki.  2. 8. mailako ikasleentzat, " janarietatik behar ditugun bitaminak, proteinak,..., elikagaiak zurgatzeko" (I.D.P. 8. maila), "janariak aprobetxatzeko eta hondakinak botatzeko" (A.P.O. 8. maila) da liseriketa. Nutrizioaren baitan liseriketak betetzen duen funtzioaren ideia zuzen samarra dute. Nolabaiteko hierarkizazioa gertatu da kontzeptuen artean.  3. 6. eta 7. mailako haurren artean bi motatako ideiak aurki genitzake. " Balio ez duten janariak kanporatzeko", "Janaria uzkitik kanporatua izan dadin", "Kaka eta txisa ez pilatzeko" bezalako esaldien ondoan, beste hauek ere topatzen ditugu: "Jandako janaritik bitaminak eta behar ditugun gauzak hartzeko" (I.A. 6. maila), "Janak dituen gauza onak asimilatzeko" (7.maila), "Balio duena aprobetxatzeko eta balio ez duena botatzeko" (7. maila). Eboluzioaren bidean, iragapen fase bat markatzen dute.  4. Hona hemen 5. mailako neskatila batekin izandako solasaldia:   " - Liseriketa zer da? - Bazkaldu duzunean, bi ordu edo egon behar duzu uretan sartu gabe. - Zergatik? - Gaisotu zintezkeelako. - Ze gaixotasun harrapatzen duzu? - Gripea" (M.G. 5. maila)  5. mailako haurrengan sarritan irteten da ideia berau. Liseriketa egiten da, jan ondoren uretara joan eta ezer ez gertatzeko. Begira ezazu ondorengo elkarrizketa hau:  "- Zertarako egiten da liseriketa? - Ez balitz egingo, uretara joan eta hil ninteke. Ez bagenu jango, barneko gauzak ez lirateke martxan ibiliko. - Liseriketatik ateratako sustantziak nora joaten dira? - Onak, ile xurgatzaileek txupatzen dituzte eta odolera joaten dira. Odola egiten da. Digestioa egiten dugun bakoitzean, odol gehiago egiten da. Erregaiak egiteko" (E.A.P. 6. maila)  5. " - Nondik joaten da odolera janaria? - Bidean odolak jasotzen du. - Odolak zer egiten die janariei? - Odola indartu egiten da. Janaria odol bihurtzen da".  Elkarrizketa hauetan ikus dezakegun beste ideia nahiko generalizatua da gure gizartean. Janaria, eta edaria ere bai, (zer esanik ez, edari hori ardoa bada!) odol bihurtzen da. Eta odolak gure gorputza mugitzeko boterea du, 2.6. puntuan agertuko den bezala. Euskal Herrian, ez haurren artean bakarrik, nahiko zabaldua dago janaria benetan odol bihurtzen denaren ideia.  6. Beste elkarrizketa bat, liseriketari loturik doan errekuntzaren ideia bitxi bat agerterazten diguna:  " - Balio duten janariekin zer gertatzen da? - Janari hori odolera bihurtzen da. Eta orduan, hori ez da erretzen. Baina, bestea bai, erre egiten da, kanpora irteteko. Horrela errazagoa bait da janaria kanporatzea" (A.I. 5. maila)  Errekuntza, balio ez duten sustantzien errekuntza da. Balio duten elikagaiak gorde egiten dira, eta balio ez dutenak erre. Ondoren agertuko dugun ikasleak aparatu ezberdinak nahasten ditu, modu nahiko berezian:  " - Non egiten da liseriketa? - Gorputz guztian. - Noiz? - Jaten hasten zarenetik. - Zertarako? - Jan dena toki berean ez gelditzeko. Bakoitza bere bidetik joan dadin. - Janak noraino ailegatu behar du? - Uzkiraino. - Janaren bidea zein da? - Faringea, hestegorria, urdaila. Urdailean txikitu, hestemeharrera hobeto pasatzeko. Balio duena uzkirako bidetik joaten da: hor egoten da, bihotzera odola bonbeatzeko. - Balio duenarekin zer egiten dugu? - Ez dakit nondik, odolera joaten da. Eta odoletik bihotzera. Bihotzak gorputz guztira bonbeatzen du odola. - Zertarako? - Bizitzeko. Odola gorputzera pasatzeko. Odola zainetara joaten da eta zainen bidez eskuak eta mugi ditzakegu" (I.L. 6. maila)  Odola bera da, beraz, eskuak mugi erazten dizkiguna.  7. Ondoren, 8. mailako bi ikasleen elkarrizketak ematen ditugu. 7. mailan zeudenean, Piaget-Longeot-en eskala pasatu zitzaien bi ikasleei eta Witkin-en testa ere bai. Witkin-en testean biek erresultatu bera eman zuten: 11 puntu (gelako batezbestekoa 10 puntu izanik); Longeot-en eskalan, I.G.-k 19 puntu lortu zituen (maila formala) eta N.E.-ek 14 puntu (maila preformala), gelako batezbestekoa 15,685 puntu zelarik. Hona hemen bi ikasleekin 8. mailan izandako elkarrizketa:  "- Zer da liseriketa? - Bi zati ditu liseriketak: balio duena barneratu. Balio ez diguna bota. Gorputzarentzat janaria hartu eta odolera pasatzen da. - Odolera, nondik? - Urdailean metabolismo bat egiten da eta energia transformatzen. Gorputzarentzat energia bihurtzen da, eta odolaren bidez gorputz guztiko puntu guztietara zabaltzen da: nerbioak eta doazen tokira" (I.G. 8. maila) " - Zertarako egiten da liseriketa? - Zerbait jandakoan, ezer ez pasatzeko, deskantsatu egin behar da. Bestela zerbait pasatzen da. Aparatu bat da, hodi batzuek, zerbait pasatzen da hortik". (N.E.8. maila)  Eremutik independentzia bera dute bi ikasleek, baina heldutasun logiko handiagoa duenak, liseriketari buruzko iritzi zuzenagoa du. Liseri hodiaren marrazkiak:                                                                            4.1.1.3. ZIRKULAZIOA. ODOLA  1. Liseriketari buruzko haurren ideiak aztertzerakoan ikusi dugu, janariak jasotzen dituenean, odola indartu egiten dela zenbait haurrentzat. Ikus, 5. mailako haur honek dioena:  " - Zertarako egiten da liseriketa? - Janariak eta barruraino joan eta erretzeko. Sobratzen den janaria uzkitik kanpora joaten da, eta sobratzen ez dena odolera joaten da. - Nondik joaten da odolera? - Bidean odolak jasotzen du. - Odolak zer egiten die janariei? - Odola indartu egiten da. Janaria odol bihurtzen da" (I.O. 5. maila)  2. Ikus dezakegunez, odola bera da indartzen dena, eta ondorenez, odolak gorputzari indarra emango dio:  " - Zer da odola ? - Gorputzeko gauza garrantzitsu bat. - Zertarako balio du? - Gauza askotarako. Adibidez, pentsatzeko, ibiltzeko. - Nola? - Odola gorputz guztian dago eta hankei indarra ematen die" (I.Z. 6. maila)  3. Odolak indarra ematen du, beraz, eta zirkulazioa odola garraiatzeko da, batik bat. 8. mailako haurren erdientzat, oraindik, odola gorputzera garraiatzeko da zirkulazio aparatua. Beste erdiek, odola gorputzera janaria garraiatzeko, edo oxigenoa garraiatzeko dela esango digute. Eboluzio bat ikus dezakegu beraz zirkulazioari buruzko iritzietan: odolaren garraiorako tresna izatetik, janarien garraiorako bitarteko izatera iragaten da.  4. 8. mailako ikasleentzat, "odola energiz, proteinez eta abarrez osatua dago" (N.E. 8. maila). "Odolak energia eramaten du zeluletara" (H.A.8.). Odola garraiabide bat baino zerbait gehiago da. 8. mailan ez da desagertu oraindik erabat, 5. mailako ikasleen ideia: "Zirkulazioaren bidez denok mugi gaitezke, inongo arazorik gabe, zeren odolak indarra ekartzen digu" (I.E. 5. maila). "Odolik gabe bihotzak bonbeatuko balu, hil egingo ginateke, zeren odola bihotzarentzat alimentu bat da" (I.B. 5. maila). 5. mailan garbi agertzen da, odola dela mugimenduaren eta bizitzaren iturria:  " - Zer da odola? - Gorputz guztitik ibiltzen dena. Bihotzera joaten da. - Zertarako da odola? Zertarako da zirkulazioa? - Adibidez, besoko zirkulazioa moztuz gero, ezin duzu besoa mugitu, odola ez zaizulako joaten. - Odola zertaraklo daukagu? - Odolik gabe ezingo ginen bizi. - Zergatik ez? - Odolera oxigenoa joaten da. Odolarekin bihotzera doa oxigenoa, eta oxigeno gabe ito egingo ginen. Oxigenoak erretzen du gure gorputzarentzat sanoa ez dena" (E.O. 5. maila)  5. Odola janarietatik sortzen denaren ideia oso generalizatua dago 5. eta 6. mailan: " Janari batzuk ile xurgatzaileetatik odolera joaten dira, eta odola janari horietatik sortzen da" (J.P. 6. maila). Oso generalizatua dago, baita ere, beste ideia hau: odola dela mugimenduaren iturri:  " - Zer da behatza mugitzen duena? - Odolaren zaina. Odola zainetara joaten da eta zainen bidez eskuak eta abar mugi ditzakegu. Guk nahi dugunean mugi dezakegun behatza. Guk nahi dugunean odolari zerbait egiten diogu eta listo!" (I.L. 6. maila)  6. Ondoren agertuko dugun ikasle honek, elkarrizketaren hasieran odolaren kontzeptu zuzena duela dirudi, baina elkarrizketa aurrera doan heinean, azpiko benetako kontzepzioa ezagutazten du:  "- Zer da zirkulazioa? - Odola zeluletatik pasatzen da eta eta zelulek behar dituzten sustantziak hartzen dituzte handik. - Zelulek zertarako dituzte sustantzia horiek? - Gu bezala bizidunak direlako. Zelula bakoitza gure gorputzeko bizidun bat da. - Nondik ateratzen dute energia eta indarra? - Odola gorputz guztira joaten da, gorputzeko zelula guztietara. - Zer da odola? - Gauza gorri bat. Gure gorputza odolez osatua dago. Likido gorri bat da. - Zerez osatua dago? - Oxigenoz, proteinaz,... - Zer dira globuluak? - Gauza borobil batzuek. - Non egoten dira? - Globulu gorriak uste dut odolean egoten direla. - Eta globulu txuriak? - Seguru ez dakit" (K.O. 6. maila)  Ikasle honek sarritan entzun eta ikasi ditu bere ikasgelan odolari buruz irakasleak eta liburuek diotena. Hala ere, irakasleak nahiz liburuek esana, guztiz azalean gelditzen zaio, eta indartsu agertzen da beregan odola janariz eta oxigenoz osatua dagoenaren ideia. Odola, beraz, "oxigenoz, proteinaz osatua dago", eta hura gabe "bihotza ezingo zen ibili, hil egingo zen" (N.E. 8.); odola "bihotzarentzat alimentu bat da" (I.B.5.maila).    4.1.1.4.ARNASKETA ETA ERREKUNTZA  Liseriketa eta zirkulazioarekin gertatzen zen bezala,hemen ere eboluzio bat soma daiteke, nahiz eta errekuntzaren ideia zuzena edukitzea zail egiten zaien.  1. 5. mailako haurrentzat, " birikak betetzeko"(M.M.5.), "arnasa hartu eta botatzeko"(A.L.5.) egiten da. Arnasketaren funtzioa bere horretan amaitzen da. Hala ere, arnasketari beste funtzio bat aurkitzen zaionean, funtzio guztiz orokorra ematen zaio. 5. mailako haur gehienentzat, bizitzeko da arnasketa. Badira, nolabaiteko tautologiaz, ez itotzeko dela esaten dutenak ere.  2. 8. mailako haurrei arnasketa zertarako den galdetzen diegunean ere, lautik batek bakarrik aipatuko du errekuntzarako dela: "Zurgatutako elikagaiak erre ahal izateko"(I.D.P. 8. maila), "Gure gorputzean erreketa egiteko" (I.S.8.).  3. Bi iritzi horien tartean bada beste bat ere, arnasketa "birikak garbitzeko" (A.A.7. maila), "barneko karbono dioxidoa kanporatzeko", "Gorputza garbitzeko. Odola garbitzeko" (A.P.7. maila) dela esaten duena.  4. Azkenik, badira errekuntza eta liseriketa nahasten dituztenak ere:  "- Gure gorputzean errekuntzarik gertatzen al da? - Bai, urdailean. Urdailak zomorro batzuk bezala ditu, eta orduan janaria erretzen du. Urdailak bere burua ezin du jan, zeren eta geruza batekin tapatuta dago. Geruza hori hondatzen bada, hil gintezke" (A.E. 5. maila)  Gara ditzagun lau puntu hauek:  1. Arnasketaren funtzioa arnasketan bertan amaitzen da, beraz, batzuentzat, edo ta arnasketari funtzio oso orokorra bakarrik ematen diote:  " - Arnasa zertarako hartzen dugu? - Bizitzeko. Bestela bihotzak ezin du bonbeatu. Birikek ez zuten funtzionatuko, arnasarik gabe. - Arnasean zer dago bada gure gorputzarentzat? - Oxigenoa, bizitzeko. - Non behar dugu oxigenoa? - Gorputzean, bihotz aldean. Biriketan eta bihotzean behar da oxigenoa. - Beste inon? - Ez" (E.A.P. 6. maila)  Neskatila honekin izandako solasalditik atera daitekeenez, birikek eta bihotzak funtziona dezaten hartzen dugu arnasa. Arnasketaren funtzioa arnasketan bertan amaitzen da. Arnasketaren funtzio honekin, zirkuloa hertsirik gelditzen da: biziduna, arnasa hartzen duena da. Arnasa, bizitzeko hartzen dugu. Birikak arnasa hartzeko dira. Arnasa, birikek funtziona dezaten hartzen dugu. Ikus beste elkarrizketa hau:  "- Zertarako hartzen dugu arnasa? - Arnasarik gabe birikek ez dute lanik egiten, zeren eta arnasak mugitzen ditu birikak" (J.E. 5. maila)   Airea funtzio zehaztu gabea, funtzio oso orokorra betetzen du:  "- Arnasa zertarako hartzen da? - Ez itotzeko. Bizitzeko. - Nondik? - Sudurretik, ahotik, biriketatik. Biriketara joan eta gero buelta egiten du. - Airea odolera joaten al da? - Ez dut uste." (I.L. 6. maila)  Beste elkarrizketa honetan ere garbi agertzen da, haurrak arnasketaren funtzio orokorra azpimarratzen duela, funtzio zehatzaren ezagupenik gabe:  " - Arnasa zertarako hartzen dugu? - Bizitzeko. Bestela bihotzak ezin du bonbeatu." (E.A.6. maila)  Beste elkarrizketa honetan garbi agertzen da arnasketaren mekanismo eta funtzio zehatzaren ezezagutza:  " - Airea gorputz guztira joaten al da? - Ez dut uste. Hartu eta bota egiten dugu. Orduan, arnasari ez dio denborarik ematen gorputz osora joateko. Bihotzak eta arnasak taupada berdinak egiten dituzte. Bihotzak 20 kolpe ematen baditu, arnasak ere 20 kolpe ematen ditu. Biak batera doaz." (M.G. 5. maila)  Haurraren ideia hau bere sentipenetan oinarritua dago neurri batean: arnasketa bularrean sentitzen du. Liburuek ere bultzatzen dute horretara, neurri batean: arnasketa esplikatzerakoan oso irudi partzialak auzkezten bait zaizkio.  2. Arnasketa eta errekuntza lotzen dituztenek ere, errekuntzaren ideia okerra dute sarritan: Ikus elkarrizketa hauek:  2.1. " - Oxigenoa zertarako dute zelulek? - Erretzeko. - Zer erretzen dute oxigenoaz? - Odolak oxigenoa eramaten du eta oxigenoa erre egiten da" (I.Z.6. maila) " - Zer da errekuntza? - Ba, uste dut errekuntza oxigenoa erretzea dela" (A.E. 5. maila)  Elkarrizketa hauetan ikus daitekeenez, oxigenoa bera da erretzen dena. Oxigenoaren funtzioa ez da nutrizioaren sistemaren barnean integratzen. Izan ere, errekuntzaren kontzeptua, kontzeptu sare bat suposatzen duen kontzeptua da. Ezin esplika liteke sistema osoa esplikatu aurretik.  2.2. Ikus beste elkarrizketa hau:  " - Gure barnean zerbait erretzen al da? - Korrika egitean, grasak eta. - Nola? - Beroaz. Korrika egitean, berotu egiten zara. Bero horrekin erre egiten dira grasak eta" (M.G. 5. maila)  Beroaz grasak eta erretzea: horra, oxigeno beharrik ez duen errekuntza! Errekuntzaren maila konkretuko ideia. Ez du maila formalik lortu.  2.3. Maila ezberdinetako ikasleengan errekuntzaren beste ideia bat ere agertzen da, nahiz eta ideia hori eboluzionatzen joaten den, ikasleek adinean aurreratu ahala: barneratzen ditugun janarietatik, behar ez diren sustantziak erretzen dira. Irakur elkarrizketa hauek:  " - Non eta nola gertatzen da errekuntza gure gorputzean? - Biriketan eta oxigenoarekin gertatzen da errekuntza. Jandako janarietatik behar ez diren gauzak erretzen dira"  (K.G.5. maila) " -Errekuntza odolean gertatzen da. Balio ez duten janariak erretzen dira" (M.I. 5. maila) "- Janari guztiak erretzen al dira? - Ez. Gauza gozoak. - Behar ditugunak ala ez ditugunak behar, zeintzuk erretzen dira? - Ez ditugunak behar" (A.A. 7. maila) "- Errekuntzarik gertatzen al da gure gorputzean? - Bai. - Zer erretzen da, bada? - Balio ez duten gauzak" (O.M. 7. maila)  Gure gorputzaren funtzionamendurako balio ez duten sustantziak erretzen direla pentsatzen dute, beraz, maila ezberdinetako haur askok. Irakaslea errekuntzaz ari denean, ikaslearen barneko kontzepzioa hauxe da: alferrikakoak diren sustantzien errekuntzan du burua. Sustantziak ez dira energia lortzeko erretzen, alferrikako sustantziak desagerterazteko baizik.  3. Beste haur batzuentzat, odola garbitzeko, birikak garbitzeko, gorputza garbitzeko hartzen da arnasa:  " - Zertarako hartzen da arnasa? - Odola ta garbitzeko. - Odolean ze zikin dago bada? - Beti odol berdina ibiltzean, zikindu egiten da odola. - Nola? - Batzuetan, igual zauria egiten duzu eta zauritik zikinak sartzen dira. - Ez baduzu zauririk egiten, odola garbia edukiko duzu, ez? - Ez. Gorputzaren barnean ere odola zikindu egiten da. - Odolbideak garbiak egongo dira, ezta? - Ez, gorputzaren barnean zikinak badauzkagu. - Zikina non dago? - Gehiegi janez gero, gaixotasunak sortzen dira. Granoak. - Janari orekatuarekin ez da orduan zikinik sortzen? - Sortzen da, baina gutxiago. Janarietan egoten da zikina" (I.M. 5. maila)  Arnasaren funtzioa, beraz, janarietatik datozkigun zikinak garbitzea da. Ikus beste elkarrizketa hau:  " - Zertarako hartzen dugu arnasa? - Arnasa biriketan behar dugulako, birikak garbitzeko" (M.G. 5. maila)  4. Errekuntza liseriketarekin nahasten duten haurrak ugari dira: " - Zer da errekuntza? - Janaria joaten da toki batera eta han egoten da ongi txikitu arte" (E.M. 5. maila) " - Zer da errekuntza? - Errekuntza da, bada, janari txarra puskatu eta komuneko zulora botatzea" (E.O.5. maila) "- Gure gorputzean errekuntzarik gertatzen al da? - Bai. Sabelean gertatzen da errekuntza hori. Errekuntza da, adibidez, urdailak bere likidoak botatzea janariei eta piskanaka txikitzen joatea" (I.G.5. maila) " - Gure gorputzean errekuntzarik gertatzen al da? - Bai, urdailean. Urdailean dauden gauza batzuk txikitu egiten dituzte. - Zer da errekuntza? - Janariak gorputz barnean txikitxea" (I.B. 5. maila)  Janariak beren elikagaietan deskonposatzea eta errekuntza identifikatzen dituzte. Errekuntza liseri hodian gertatzen da, sarritan urdailean.   4.1.1.5.UGALKETA  1. GIZAKIEN UGALKETA  Gizakiak nola ugaltzen diren galdegiten diegunean, 5. mailako haurrek, arra eta emea elkartuta, batak besteari hazia emanda edo larrua joz ugaltzen direla esaten dute.  6. mailako haurrek "larrua jo" terminoa gehiago erabiltzen dute, eta batzuk obulua eta espermatozoidearena zehazten dute.  7. mailako ikasleek, batzuek ugalketaren deskribapen anatomikoa egiten dute: " Zakila baginan sartuta"; besteek, deskribapen fisiologikoa egiten dute: "Espermatozidea eta obulua elkartuz"; azkenik, beste batzuek, deskribapen fisiko-fisiologikoa ematen dute, ikasle honek bezala:  " Zakilak emakumearen baginan eiakulatuz, semenarekin espermatozoidea irteten da eta obulua aurkitu arte igeri joaten dira, eta gero, obuluan sartzen denean, obulua uteroko paretetara jaisten da eta han eskegita gelditzen da, izakitxo berria jaio arte" (E.I. 7. maila).  8. mailako gehienek, sexujotzearen bidez ugaltzen direla esaten dute, sexujotzea zertan datzan konkretatu gabe. Batek edo bestek gehiago zehazten du:  " Gizonezkoek espermatozoideak dituzte barrabiletan. Emakumeek, berriz, obarioak. Sexujotzean, eiakulazioa gertatzen da. Espermak obulua aurkitzen du. Espermatozoide bat,batzuetan bi (bikiak), obuluan sartzen dira eta ernaldu egiten dute" (I.D.P.8. maila)  Eboluzio bat ikusten da, beraz, ikasleengan: Erdi Ziklo amaierako ikasleek elkarketaz hitzegiten dute, edo ta hazia batak besteari emateaz. 6. mailan, iadanik, "larrua jo" bezalako terminologia sarriagotan erabiltzen dute eta obulu nahiz espermatozoidearen funtzioa zehazten hasten dira. 7. mailako haurrak dira deskribapen anatomo-fisiologikoak zehazten hasten direnak, nerabezaro hasierako terminologia erabiltzen hasten direlarik: "sexujotzea". 8. mailan ez dute teoria aldetik aurrerapen nabarmenik erakusten. " Sexujotzea" bezalako terminoek oso arruntak izaten jarraitzen dute. Hori baldin bada ere gure geletan ikusten dugunaren deskribapen orokorra, haur bakoitzari edo haur bikoteei egindako elkarrizketen bidez, ikus dezakegu zeintzuk diren haurren benetako kontzepzioak. Jarrai elkarrizketa hau:  " - Nola gertatzen da pertsonen ugalketa? - Emakumea eta gizona harremanetan jarrita. - Gizonak zer jartzen du? - Espermatozoideak. - Eta emakumeak? - Obulua. - Zenbat obulu jartzen ditu emakumeak? - Urtean bat. Beno,... bizkiak baldin badauzka, bi. - Ba al dakizu zer den hilekoa? - Ez. - Nola gertatzen da ugalketa? . Esplika ezazu. - Obulua beti barnean du emakumeak. Espermatozoidea sartzen denean, umea sortzen hasten da. - Espermatozoidea sartzen den guztietan umea sortzen al da? - Ez bada hiltzen, bai. Edo, emakumeak ez badauka problemarik. - Noizdanik aurrera eduki dezake emakume batek haurra? - Esaten dute, odola ateratzen zaionean edo. Odol horrek edukitzen ditu obuluak. - Orduan, odolik ateratzen ez zaionean ez du umerik edukiko? - Ez. - Noiz ateratzen zaio odola? - Astean behin edo. - Haurra eduki nahi badu, odola ateratzen zaion garaian eduki behar ditu orduan harremanak? - Bai" (E.A. eta A.A. 6. maila)  Elkarrizketa honetan garbi agertzen dira adin honetako haurren (6. mailako haurren) aurrekontzepzio batzuk: - Harreman sexualak dauden guztietan umea sortzen da. - Haurra edukitzeko, hilekoaren garaian eduki behar dira harreman sexualak. - Obulua jartzeak eta hilekoak ez dute harreman zuzenik.  2. ZERGATIK JAIOTZEN DIRA BATZUTAN MUTILAK  ETA BESTETAN NESKAK?  - Erdi Ziklo amaierako haur gehienek zergatik ez dakitela erantzuten dute, edo horrela delako gertatzen dela. Batzuek esaten dute, bestela ezingo ginatekeela ugaldu. Haziak desberdinak direlako dela ere esaten du bakarren batek.  - 6. mailan ere jarraitzen dute arrazoi berdin batzuk ematen, hala nola " Neska eta mutilak jaio behar dutelako, bestela ezingo ginatekeelako ugaldu" (A.I. 6.), edo hazi ezberdinen teoriari jarraituz: "Batzuetan espermatozoideek indar gehiago dutelako, eta bestetan obuluek indar gehiago dutelako" (A.E.6.).  - 7. mailako ikasleak hazi ezberdinen teoriari jarraitzen zaizkio batez ere: " Ez dakit, baina espermatozoide maskulino eta femeninoak daudelako izan daiteke" (M.Y.C.7.), "Espermatozoide bat mutila bada, mutila jaiotzen da. Neska baldin bada, neska" (M.U.A.7.). "Espermatozoidea neska edo mutila izango delako" (A.L.7.). "Obulu mutila eta obulu neska jaiotzen delako" (J.A.7.). "Herentzia handiagoa ematen duenaren berdina jaioko da" (A.A.L.7.).  - 8. mailako ikasle gehienek geneak eta kromosomak aipatzen dituzte, mutilak ala neskak jaiotzearen arrazoi bezala. Gene ezberdinak edukitzea, gene batzuk ahulagoak izatea e. a. jartzen dituzte neska ala mutil jaiotzearen arrazoi bezala. Eboluzio lerro bat ikusten da beraz: - Faktum-aren konstatazioa. - Bestela ezingo ginateke ugaldu (esplikazio finalista). - Hazi desberdinen teoria kausala. - Arrazoi genetikoak.   3. ANIMALIEN UGALKETA  1. Animaliak nola ugaltzen diren galdegiten diegunean, Erdi Ziklo amaierako haur batzuek arra eta emea elkartuz edo haziak elkartuz ugaltzen direla esaten dute. Amaren sabeletik jaiotzen direla edo arraultzeetatik jaiotzen direla esaten duenik ere bada. Batzuentzat, janaria hartuz ugaltzen dira animaliak. 5., 6. eta 7. mailako haur batzuentzat, amaren ipurdiak (uzkiak) edo ipurtzuloak zerikusi garbia du ugalketarekin:  " Amaren ipurditik ugaltzen dira" (O.O.5.), "Arraren pitilina emearen ipurditik sartuta" (A.E. 6. maila). "Zakila ipurtzulotik sartuta" (J.L. 7. maila).  6. mailako haurrek bi taldetan banatzen dituzte animaliak: arraultzetatik ugaltzen direnak eta gizakiak bezala, larrua joz, ugaltzen direnak. Arraultzetatik jaiotzen direnak, horrelakorik egin gabe ugaltzen direla suposatzen dute. Ikus erantzun hauek:  "- Nola ugaltzen dira animaliak? - Batzuk arraultzeetatik, beste batzuk larru jotzen" (I.M. 6. maila) "- Batzuk arraultzeetatik eta beste batzuk gu bezala, triki-triki eginda" (A.C. 6. maila)  7. mailako haur gehienek gu bezala ugaltzen direla esaten dute: "Harreman sexualen bidez" L.L.7.), "Gu bezala" (haur askok), "Arrak zakila emearen baginan sartuta" (U.E. 7. maila). Espermatozoidea eta obulua elkartuz ugaltzen direla ere esaten dute batzuek. 8. mailako haurren erdiek baino gehiagok, sexujotzearen bidez, edo sexujotzearen eta arraultzeen bidez ugaltzen direla esaten dute. Ia ikasleen erdiek ernalketarena aipatzen dute. Animalien ugalketaren barnean, bereziki oiloen ugalketari buruzko haurren eritziak jaso ditugu.   2. 5. mailako haur gehienentzat, oilarraren beharrik ez dago txitak ateratzeko. Oiloak egiten dituen arraultzeak 21 egunez berotzen edukiz gero, txitak ateratzen direla esaten dute maila honetako haurren 74 %ek. Besteek esaten dute, beharrezkoa dela oiloak aurrez oilarrarekin egonak izatea. 6. mailako haurren 73 %k gauza bera pentsatzen du, hots, oilar beharrik ez dagoela txitak sortzeko. 7. mailako haur gehienentzat (79 %) txitak ateratzeko oilarraren beharra badago. 8. mailako ikasle ia denek esaten dute txitek aita badutela. Txitak arraultzeetatik sortzen direla, aurrez oiloak eta oilarrak "harreman sexualak" edukita.  3. Hala ere, eritzi bitxiak badituzte oiloen ugalketari buruz. Ugalketarako oilarraren beharra dagoela esaten dutenen artean ere, matizaziorik egin beharra dago. Ikus bestela elkarrizketa hau:  "- Arraultze guztietatik jaio al daitezke txitak? - Alboan oilarra badago, txitak jaio daitezke. - Oilarra zertarako da? -Arraultzeak berotzeko. Oilarra behar da, arraultzeak inkubatzeko. - Zer da inkubatu? -Arraultzea eta bere barnekoa hazi. Arraultze barnean hazia dago. - Arraultze guztien barnean al dago hazia? -Bai. Baina, horrek zugandik dependitzen du. Arraultzeak nahi badituzu jan, arraultzea ateratzen den egun berean edo hurrengoan jaso behar duzu. Txitak ateratzeko, berriz, 21 egunez oilarrak gainean egon behar du. - Arraultze gainean egoten direnak oilarrak izaten al dira? -Bai" (I.U. eta A.J. 7. maila)  Arraultze guztien barnean hazia dagoenaren ideia ongi errotua dago haur zenbaitengan. Oilarraren funtzioa ez da oiloa ernaltzea izango, arraultzea berotzea baizik. 5. mailako haur honen erantzunetan ere garbi agertzen dira haurraren kontzeptuak:  " - Txitak nola sortzen dira? - Oiloarengandik. - Nola? - Oiloak arraultzeak jarri, eta orduan txitak sortzen dira. - Arraultze guztietatik sortzen al dira txitak? - Arraultze guztietatik ez. Oiloen arraultzeetatik. - Oiloen arraultze guztietatik sortzen al dira txitak?  - Bai. - Oiloak arraultzea egitea nahikoa al da txita ateratzeko? - Bai, berotuz gero. - Arraultzea berotuz gero, han beti txita ateratzen al da? - Bai. - Txitak, orduan, aitarik ez dauka, ezta? - Ez. - Oilarrak zertarako dira? - Pertsonak eta esnatzeko" (M.I. 5. maila) " -Arraultze batzuk guk jateko erabiltzen ditugu: oiloak arraultzea egiten duenean, kendu egiten diogu segituan eta jan egiten dugu. Jateko nahi ez baduzu, oiloari uzten diozu egun batzuetan eta txita forma hartzen du" (A.A.A., 6. maila) " -Niretzat, oiloaren arraultzeak txitak ateratzeko bakarrik dira. Oilarrarenak, berriz, guk jateko. Oiloari utzi arraultzeak eta, tenperatura batean mantenduz gero, txita bihurtzen da. - Oilarrak ez dauka ezer egin beharrik orduan? - Oilarrak arraultzeak berotzen ditu" (A.A.Albizu, 6. maila)  Goiko elkarrizketa hauetan ikus dezakegunez, edozein mailatan aurki genitzake ugalketan oilarrak betetzen duen funtzioa ezagutzen ez dutenak. Edozein mailatan, baina batikbat 5. eta 6. mailetara bitarteko ikasleengan. Hala ere, maila hauetan ere topa dezakegu ugalketarako oilarrari nolabaiteko betekizunik ematen dionik. Hona hemen, 6.mailako baserri giroko ikasle batekin edukitako elkarrizketa:  " - Oiloak nola ugaltzen dira? - Arraultzeak egin, ez dakit zenbat hilabete amak arraultzeen gainean pasa eta txitak sortzen dira. - Txitek aitarik edukitzen al dute? - Bai, oilarra. - Oilarrik gabeko oilategian oiloek arraultzerik errun al dezakete? - Ez. Oiloek arraultzea egiteko oilarraren beharra dago" (A.A.L.6. maila)  Ikus dezakegunez, txitek aita badute, baina ez txitek bakarrik, arraultzeek ere bai baizik. Haurren artean, beraz, bi ertzetako eritziak aurki genitzake: txitak sortzeko oilarraren premiarik ikusten ez dutenak, batetik, eta, txitak sortzeko ezezik, arraultzeak egiteko ere oilarraren premia dagoela esaten dutenak,bestetik.   4.1.2.LANDAREAK  Landareak bizidunak al diren galdetzen diegunean, 7. mailako haurren 100%k baietz esaten digu. Bizidunak direla zergatik esaten duten galdegiten diegunean, 53%k oxigenoa edo arnasa hartzen dutelako edo fotosintesia egiten dutelako direla bizidunak esango dute. 35%k bizi funtzioak edo bizifuntzioren bat aipatzen dituzte landareak biziduntzat hartzeko arrazoi bezala. Azkenik, badira batzuek, bizidunak badira, organoak edo zelulak dituztelako dela esaten dutenak.  4.1.2.1. ELIKADURA:  1. Landareak nola elikatzen diren galdetzean, 7. mailako haurren 35%k eguzki izpiak aipatzen dituzte, landarearen elikadurarako, ura, mineralak, airea eta izerdiarekin batera. Beste 65%k ez du eguzkirik aipatzen. Horientzat, ura eta gatz mineralez, bitaminaz, lurreko sustantziz, aireaz, haziaz eta batzuetan uraz bakarrik elikatzen dira landareak.  2. Landarearen izerdia zerez osatua dagoen galdetzean, 25%rentzat urez eta gatz mineralez osatua dago. 21%rentzat, urez osatua dago. 12%rentzat, gatz mineralez. Beste 21%rentzat, landareak ez du izerdirik. Bakarren bat edo besterentzat, urez, gatzez eta eguzkiaren izpiz osatua dago izerdia. Ikasle batek honako erantzun hau ematen digu: " Lurreko gatz mineralez eta eguzkiaren izpiez sortzen da eta gero hostoetan lantzen da izerdia"(G.M.A.7.).  3. Landareak ilunetan eta argitan berdin hazten diren galdetzen diegunean, 91%rentzat ez dira berdin hazten. Berdin ez direla hazten esaten dutenen 71%k, landareek argitasuna eta eguzki izpiak behar dituztela esango dute, eguzkiaz elikatzen direla, ilunpetan eguzki energiarik ez dagoela, gauean ezin dela fotosintesiarik egin. Galdera honi erantzutean ere, ateratzen dituzte haurrek arnasketa eta fotosintesiari buruzko beren iritzi bitxiak: " Gauez oxigenoa hartu eta egunez bota egiten duelako", "Zeren oxigenoa egunez hartzen dute, eta hidrogenoa berriz gauez hartzen dute", "Zeren gauez oxigeno gehiago hartzen dute egunez baino", "Egunez eta gauez ez bait da arnasa berdin hartzen".  4. Lurreko ura landarearen behetik gora nola igotzen den galdetzean, batzuek esaten dute, zelulek ura hartu eta igo egiten dutela. Besteek, landareek aszensore bat bezala dutela. Beste batzuek esaten dute landareak xurgatuz edo landarearen indarrez igotzen dela (" Landareak zurrupatu egiten duelako" I.M.7.). Zenbaitek, sustraietatik, izerdi hodietatik, zainetatik, zurtoinean zehar igotzen dela esaten du. 7. mailako ia haur denentzat, landareak zirkulazio bat badu. Zirkulazio hori hodietatik, zainetatik, ehunen bidez egiten da gehienentzat. Batzuek iritzi bitxiagoak agertzen dituzte: " Landarearen zelulak behetik gora joaten dira eta bide horretan gauzak jaso egiten dituzte" (J.G.E.7.). Ikasle honek, nolabaiteko paralelismoa ezartzen du globuluen bidezko sustantzien garraioaren eta landareen zirkulazioaren artean. Haur honek berak, lurreko ura landarearen behetik gora nola igotzen den galdegiten genionean, honela erantzuten zuen: "Zelulen bidez igotzen da bere barnean" (J.G.E.7.). Landareen sustraia zergatik joaten den beti lurraren aldera ("geotropismo positiboa") galdetzen diogunean, behean ura eta gatz mineralak dituelako edo lurrean ura dagoelako eta ura behar duelako joaten dela esango digute. Landareen elikaduraren marrazkiak: (Janariak hartzen dituztenetik, aprobetxatu bitartean eta kanporatu bitartean)  4.1.2.2.ARNASKETA  1. 5.,6. eta 7. mailetako haur gehienentzat, landareak bizidunak badira, arnasa hartzen dutelako da. Animaliak ere, mugitzen direlako eta arnasa hartzen dutelako ziren bizidunak, gorago ikusi dugun bezala. Landareak ere bai. "Arnasa" hartzen dute beraz, gure haurrek, bizitzaren agerpen eta "iturri" bezala, bai animaliengan, bai landareengan.   2. 5. mailako haur askorentzat, landareek sustraietatik hartzen dute arnasa. 6. mailako haurren erdiek arnasa hostoen bidez hartzen dutela pentsatzen dute. 8. mailako ikasle gehienek pentsatzen dute, landareek hostoetatik hartzen dutela arnasa.  3. 6. eta 7. mailako haur gehienek nahastu egiten dituzte arnasketa eta fotosintesia. 7. mailako ikasleen erdiek baino gehiagok arnasa eta fotosintesia nahasten dituzte. Ikus erantzun hauek:  "Landareek guk bezala hartzen dute arnasa gauez, baina egunez alderantziz" (J.G. 7. maila) "Klorofila eta eguzkiari esker hartzen dute arnasa landareek" (M.U. 7. maila) "Bai, fotosintesiari eta eguzkiari esker hartzen dute arnasa landareek" (E.M.S. 7.) "Bai, egun argitan, karbono dioxidoa eta oxigenoa botaz, eta gauetan alderantziz" (A.L. 7.) "Bai, egunez karbono dioxidoa hartu eta oxigenoa botatzen dute. Baina, gauez, alderantziz egiten dute, oxigenoa hartu eta karbono dioxidoa botatzen dutelako" (A.A. 7. maila) "Bai, eguzkiaren bidez fotosintesia egiten dute, eta hori arnasketa da" (K.O. 7.) "Bai, anhidrido karbonikoa hartu eta oxigenoa bota" (J.Z. 7.) "Bai, guk bezala gauez, eta egunez alderantziz" (E.I. 7. maila)  6. mailako ikasleen artean ere ugari dira arnasketa eta fotosintesia nahasten dituztenak:  "Landareek arnasa fotosintesiaren bidez hartzen dute" " Landareek egunez karbono dioxidoa hartzen dute eta oxigenoa botatzen, eta gauez, alderantziz" (A.M.6.).  8. mailako ikasleen bosten batek ere nahastu egiten ditu fotosintesia eta arnasketa. 15 %-ek ere ez dute fotosintesiaren ideia garbia. Arnasketarekin nahasten dute sarritan; fotosintesia zer den galdetzean, honela erantzuten dute:  "Berak duen berdetasunaz arnasa hartzeko modua" (A.P. 8. maila) "Landareen arnasketa" (A.U. 8. maila) "Egunez karbono dioxidoa hartzen dute, eta gauez oxigenoa" (I.U. 8. maila).  4. 1991ko Abenduan egindako galdeketan, 7. mailako haurren 100%entzat landareak arnasa hartzen du. 31%rentzat, bizitzeko beharrezkoa zaielako hartzen dute arnasa. Beste 31%rentzat, fotosintesia egiten dutelako edo fotosintesiaren bidez hartzen dute arnasa. " Arnasa, oxigenoa, gauean hartzen du eta goizean bota egiten du" (N.M.M.7.). "Goizean hartzen dute arnasa eta gauean bota". Bi erantzun hauetan, ziklo luze xamarra jartzen diote arnasketari. Zergatik hartzen dute arnasa galdetzean, arnasketa eta fotosintesia nahasten dituzten erantzunak ematen dituzte haur askok:  " Landareek egunez fotosintesia egiten dute eta gauez guk bezalaxe" " Egunez oxigenoa ez du hartzen. Hidrogenoa hartu eta oxigenoa botatzen du. Gauez berriz, arnasa hartzen dute. Oxigenoa hartu eta hidrogenoa botatzen dute, guk bezala"  Mota honetako erantzunak ugariak dira maila hauetan. Landarearen "birikak" non dauden galdetzen diegunean, gehienek hostoetan daudela esango digute, baina zenbaitek (15% inguruk) sustraietan daudela esango du.  Landareen arnasketaren marrazkiak, gauez eta egunez:                                 4.1.2.3. FOTOSINTESIA  5. mailako ikasleen artetik inork ere ez daki fotosintesia zer den. 6. mailako ikasle askok, fotosintesia landareen arnasketa dela pentsatzen dute. "Landarearen arnas ekintzari deritzaio fotosintesia. Egunez oxigenoa botatzen dute eta gauez karbono dioxidoa" (E.M.S. 6. maila). 7. mailako ikasle batzuek honela erantzun izan digute, fotosintesia zer den galdegin diegunean:  "Arnasketaren aurkakoa da. Karbono dioxidoa hartu eta oxigenoa bota" (U.E.7. maila) "Landareek eguzkia dagoenean egiten duten arnasketa" (J.G. 7. maila) "Landareen arnasa hartzeko era" (E.M.7.).  Liburuek berak ere zenbateraino laguntzen dituzte ikasleak aurre-iritzi hau edukitzera eta gordetzera? Landareen fotosintesiaren marrazkia:                               4.1.2.4. LANDAREAREN UGALKETA  Landarearen ugalketaz galdetzen diegunean, haur gehienek badakite ugalketa zer den. Bakarren bat edo besterentzat, ordea, landarea haztea, lurretik landarea ateratzea, fruituak eta haztea guk jateko, eta abar da landarearen ugalketa. Landareak nola ugaltzen diren galdegitean, zenbait haurrek polena eta hazia nahasten dituzte. 7. mailako haurren 15%rentzat hazia eta polena gauza bera dira. 18%rentzat, polena landarearen zati emean edo pistiloan egoten da. Landarearen haziak, berriz, haur askorentzat lorean edo fruituan egoten dira, baina zenbait haurrentzat,lurrazpian edo sustraietan egoten dira haziak. 7. mailako haurren 22%rentzat, landare guztiek edukitzen dute lorea. 5%rentzat, landarea eta lorea gauza bera dira. Landarea eta lorea zertan diren desberdinak galdetzen diegunean, gehienek esango digute, lorea landarearen zatia dela. Hala ere, iritzi bitxi xamarrak ere agertzen dira:  " Landarea lore askoz egindako sorta da eta lorea bat bakarra denean" (J.A.M.7.) " Landarea zuhaitz baten antzekoa da, lorea ez" (J.M.7.) " Loreak petaloak dauzkala eta landareak petaloak ez dauzkala" (K.Z.I.7.)  Hemen ikusten denez, lorea bera ere landare bat izango litzateke. Landare mota bat. Lorea eta landarea zertan diren diferenteak galdetzen diegunean, honela erantzuten dute batzuek:  " Loreak lorea duela; landarea, kaktusa eta horrelako gauzak dira"(L.A.A.7.) " Landaretik fruitu bat ateratzen da eta loretik ez. Landarea: babarruna. Lorea: larrosa" (N.M.M.7.) " Landarea zuhaitz bat ere izan daiteke, eta lorea, beti lorea" (A.O.7.).  Loreak zati ar eta emerik ba al daukan galdetzen diegunean, 20%k ezetz esango digute. 8%k, batzuek bai eta besteek ez, esango digute. Gainerantzekoentzat, landareek badituzte zati ar eta zati emea. Landare ar eta landare emerik ba al dagoen galdegiten diegunean, 25%k esango digute baietz, landare ar eta emeak badaudela. Goian esan dugun bezala, ikasle askok polena eta hazia nahasten dituzte:  " Loreak zati arra eta emea ditu; irekitzen denean, hazia lurrera botatzen du haizeak eta beste landare bat sortzen da" (J.R.L.7.) " Haziaren bidez. Haizearekin eramaten du hazi arra eta ugaldu egiten du" (J.M.A.7.)  7. mailako haurren 87%rentzat, ez dago hazirik gabeko fruiturik.  4.1.3. MIKROORGANISMOAK  4.1.3.1. ZERGATIK_SORTZEN_DA_SAGARDOA_SAGAR_ZUKUTIK?  Goi Zikloko ikasleei galdera hau egiten zaienean, erantzun mota ezberdinak jasotzen dira. Lehen erantzun mota, hartziduraren zergatitzat denbora jartzen dutenena izango litzateke. Hartzidura gertatzen baldin bada, sagar zukua kupelean denbora luzez egon delako da. Bigarren erantzun mota, oxigenoari erreferentzia egiten diotenena izango litzateke. Ikasle talde handi batentzat, kupelean hartzidura gertatzen baldin bada, haize gutxi duelako, itxian egoteagatik haizerik sartzen ez delako, oxigenorik ez duelako da batikbat. Bada, sagar zukua sagardo bihurtzeko, kupelera alkohola botatzen diotela pentsatzen duenik ere. 8. mailako ikasleen artean talde handi samarra da, hartziduraren zergatitzat bakterien lana ematen duena.  1) Denbora zergatitzat: "Denborarekin sagar zukua pasatu bezala egiten da eta orduan fermentatu egiten da, sagardo bihurtuz" (P.B.8.) Denbora jartzen dute ikasle batzuek hartziduraren zergati bakar bezala. Beste ikasle batzuek ere denborari erreferentzia egiten diote, baina ez dute zergati bakar bezala jartzen. Upel itxian edo leku itxian denbora asko egotea jarriko dute batzuek hartziduraren zergati bezala.  2) Hartzidura zergatik gertatzen den galdegiten diegunean haurrei, haur asko dira aireari, oxigenoari, haizeari, leku itxiari erreferentzia egiten diotenak. Ikus ondorengo erantzun hauek:  "Haize gutxi duelako fermentatzen da" (I.M.7.) "Itxian egoten delako" (E.M.7.) "Itxia dagoelako" (N.B.7.) "Oxigeno gutxi duelako" (I.G.7.) "Oxigenorik ez duelako" E.M.E.7.) "Oxigenoa falta zaiolako. Upelean sartu eta tapa batez ixtean, oxigeno gabe gelditzen bada, orduan fermentatzen da. Oxigenoa falta zaiolako" (A.M.7.) "Estu gelditzen delako, arnastoki handirik gabe" (I.E.7.) "Leku itxian denbora asko egoten delako" (J.A. 7.) " Kupela irekia uzten baduzu, ez da sortuko sagardoa" (O.E. 7.)  Erantzun hauen arabera, ikasle asko dira hartziduraren zergatia, aire edo oxigeno gabeziari egozten diotenak.  3) Ikasle batzuentzat, hartzidura gertatzearen arrazoia, ura sartzean, alkohola botatzean, gauza bat edo likido bat botatzean aurkitu behar da.  4) Azkenik, ikasle talde batentzat, hartziduraren zergatia, aireko bakterietan aurkitu behar da.  4.1.3.2. ZERGATIK MINTZEN DA (OZPINTZEN DA) ARDOA?  Ardoa mintzearen zergatiaz ikasleei galdegiten diegunean, arrazoi ezberdinak ematen dituzte, baina taldekatze bat egin daiteke.  1. Lehenik, ozpintzearen arrazoitzat denbora ematen dutenen taldea egongo litzateke. Ugari dira 6. mailako haurren artean talde honetan sartu beharko genituzkeenak. Beraz, talde honetakoek denbora jartzen dute ozpintzearen faktore nagusi bezala. Denbora arrazoitzat jartze hau, 6. mailan ezezik, 7. mailan ere gertatzen da. Hona hemen, adibide bezala, 7. mailako haur batzuek emandako erantzunak:  " - Zergatik mintzen da ardoa? - Denbora asko pasatzen delako" ( N.B. 7. maila) "Denbora gehiegi pasatzen duelako" (I.Z. 7.) "Denbora pasata" (O.A. 7.) "Denbora asko pasatzean ozpin gustoa jartzen zaio, ardotik ozpina datorrelako" (I.Z. 7.)  2. Bigarrenik, bada haur talde bat, ardoa ozpintzearen zergatitzat airea edo oxigenoa duena. Talde hau ere ugaria da oso 6. mailako ikasleengan. 6. mailako ikasle hauentzat, airea hartzen duelako, denbora luzez irekita egoten delako edo oxigenoarengatik gertatzen da ardoaren ozpintzea. 8. mailako ikasleentzat, berriz, batzuentzat oxigenoa hartzen duelako mintzen da ardoa, eta besteentzat, itxita dagoelako edo oxigenorik hartzen ez duelako mintzen da.  " - Zergatik mintzen da ardoa? - Nire ustez, haizea sartzen da, eta orduan ardoa fermentatu egiten da" (I.M.7. maila) "Boteila irekita egoten delako, eta itxia baldin badago, gaizki itxia egoten delako" (A.O.7.) "Kortxoa irekita uzten delako" (I.E.7.) "Botilak irekita eta gero ez denean edaten" (J.M.C.7.) " Denbora asko pasa ondoren itxirik, oxigenoa falta zaio eta orduan mintzen da" (M.M. 8. )  3. Hirugarren talde batek, batez ere 8. mailakoek, kanpotik sartzen zaizkion bakteri eta germenengatik gertatzen dela ozpintze hori esaten du. 3. talde hau, gero ta handiagoa da, ikasketetan aurrera joan ahala. Hala ere, mintzearen zergatia germenetan jartzen hasi baino lehen, tenperaturari, beroari, hezetasunari egozten diote ikasleek mintzearen arrazoia: "Bere tenperaturagatik beroago dagoelako" (N.A. 7.) " Beroaren eraginagatik" (I.A.7.) "Hezetasuna eta tenperaturagatik" (A.E.7.).  Beraz, nolabaiteko eboluzio bidea markatu behar izanez gero, hauxe seinalatuko genuke: 1) Ikasle gazteenengan denborari egiten zaio erreferentzia eta hura jartzen da zergati bezala. Denbora da mintzearen eragile. 2) Geroago, airea eta oxigenoa jartzen dituzte ikasleek ozpintzearen zergati bezala. Batzuek aire edo oxigenoaren presentzia. Besteek, aire edo oxigenoaren ausentzia. 3) Azkenik, 8. mailako ikasleek, airean egon daitezkeen mikroorganismoak jartzen dituzte nagusiki mintzearen zergati bezala. Hala ere, azken etapa honen aurretik, badago transizioko etapatxo bat, zeinetan, ingurugiroaren tenperaturan, beroan, hezetasunean jartzen baitute zergatia.  4.1.3.3. ZERGATIK LIZUNTZEN DIRA OGIAK, LIMOIAK ETA ABAR?  1. 6. mailako ikasleen 62 %rentzat, denbora askoan egotea da lizuntzearen zergatia. 8. mailako ikasleen artean, 21% dira iritzi berekoak. " - Zergatik lizuntzen dira ogiak, limoiak etab.? - Denbora asko pasa ondoren ogiak, limoiak eta abar lizundu egiten dira" (M.M. 8. maila) 7. mailan ere ikasle asko dira, lizuntzearen arrazoia denboran aurkitu nahi dutenak.  2. Hezetasunari, giroari, beroari, denbora luzez leku batean egoteari lizuntzearen zergatia egozten diotenak ere badira. Talde honetakoak gutxienak dira 6. mailan. 7. mailan, aldiz, ugariagoak dira, eta honelako erantzunak ematen dituzte:  " - Zergatik sortzen da lizuna ogian, limoiean e.a.? - Nire ustez, hezetasunetik babesteko sortzen du ogiak lizuna" (I.M.7.) "Busti eta usteldu egiten direlako" (E.M. 7.) "Hezetasunak egiten du" (E.O. 7.) "Hezetasuna eta tenperaturagatik" (A.E.7.) "Toki bero batean inork ukitzen ez duelako" (J.Z. 7.)  3. Usteldura eta lizuntzea gauza bera bezala jotzen dituzte zenbait haurrek, maila guztietan, honelako erantzunak emanez: "Usteldu egiten direlako" (I.F.7.) "Usteldu artean egoten direlako" (A.O.7.) "Usteldu egiten direlako" (I.E.7.)  4. Azkenik, lizuntzearen zergatia mikroorganismotan ikusten dutenak ditugu. Talde honetakoak gutxi dira 6. mailan. 7. mailan ere urri dira. 8. mailan, aldiz, erdiak badira. Esan behar da, guk egin dugun azterketa longitudinala izan dela ikasturte bati begira. 7. eta 8. mailan zeudenean pasa diegu galdekizuna. Bi kurtsoetan esplikatu zaizkie mikroorganismoak eta beren efektuak Natur-eko klaseetan, baina, 7. mailan mikroorganismoei erreferentzia gutxi egiten dien bitartean, 8. mailako ikasleen erdiek mikroorganismoak jartzen dituzte lizuntzearen zergati bezala. "Bakteria batzuk sartzen zaizkiolako barrura", "Mikrobioak joaten zaizkiolako", "Germenak sortzen zaizkiolako", "Bakteriengatik" eta antzeko erantzunak ematen dituztelarik.   4.1.3.4. HARAGIA ZERGATIK USTELTZEN DA?  1. Haragia zergatik usteltzen den galdegiten diegunean, 6. mailako haurren erdiek beroarengatik dela erantzuten dute. Beste haur askok, hotzetan ederki mantentzen dela haragia, usteldu gabe, erantzungo dizu. " Denbora asko dagoelako berotan, eta ez hotzetan" (J.M.6.) Beroarengatik usteltzen dela esaten dute, nolabait ingurugiroari egotziz haragia usteltzearen zergatia.  2. 7. mailako ikasleei galdegiten diegunean, haragi ustelari harrak zergatik sortzen zaizkion, bi erantzun mota jasotzen ditugu nagusiki:  a) Haurren ia erdiek harrak ez zaizkiola haragiari berari sortzen, baizik kanpotik etortzen zaizkiola pentsatzen dute.  "Haragia usteltzen dijoan heinean, harrak etortzen dira haragi ustela jatera" (M.M.7.) "Ez zaizkio haragiari sortzen" (A.O.7.) "Nire ustez harrak ez zaizkio haragiari sortzen, haragira joan egiten dira haragi bila" (I.G.7.) " Lurrazpian sortzen dira, kaskara batean eta gero lurrera ateratzen dira, haragi ustelak jatera" (I.E.7.) " Haragia, harrak agertzen direlako usteltzen da. Haragi freskoak usainarengatik erakarri egiten ditu" (A.M.7.) " Usainak erakartzen ditu" (J.A.7.)  b) Beste haur talde batentzat (haurren herenarentzat), harrak haragiari berari sortzen zaizkio:  "Berari sortzen zaizkio" (E.M.S.7.) "Usteltzen denean, gorputzetik harrak ateratzen dira, eta joaten hasten dira" (E.O.7.) "Barnean, bere hildako zelulei sortzen zaizkie, agian" (P.B.7.) "Nire ustez, barnetik ateratzen dira. Haragia usteltzen denean, harrak azaltzen dira eta beranduago desagertu. Horrela garbiago gelditzen da dena" (A.E.7.) "Berari sortzen zaizkio" (O.E.7.) "Berari sortzen zaizkio" (I.B.7.)  d) Badira 7. mailan ere, usteltzearen arrazoia denborari, beroari, hezetasunari egozten diotenak ere.  3. 8. mailako haur gehienek bakteriei eta germenei egozten diete haragia usteltzearen arrazoia. 82%k egozten die mikroorganismoei usteltzearen arrazoia. Bakar batzuek, beroari, denborari, oxigenoari egozten diote.   4.1.3.5. ZERGATIK SORTZEN ZAIE AMORRUA TXAKURREI? Galdera hau egiten diegunean, bi teoria nagusitzen dira haurrengan: a) Teoria genealogikoa, b) Teoria birikoa a) Teoria genealogikoa: zakurrak amorratzen badira, otsoen familiakoak direlako da. Haurren mitologia espilatzen edo isladatzen da teoria honetan:  " - Zergatik sortzen zaie amorrua txakurrei? -Otsoen familiako direlako, zergatik otsoek ere amorru handia edukitzen dute" (I.Z.7.) "Otsotik datozelako eta hortzaka egiteko gogoa etortzen zaielako" (I.G.7.) "Otsotik datozelako" (I.A.7.) "Bere antzinakoak otsoak ziren eta haiek basoan amorrua zuten" (I.O.7.)  b) Teoria birikoa: mikroorganismoren baten eraginez harrapatzen du amorrua. "Amorruaren birusa joaten zaiolako", "Germenengatik","Bakteriengatik"eta antzeko erantzunak ematen dituzte, 8. mailako ikasleek batikbat. 6. mailako ikasleen artean, bakarren batek bakarrik egiten die erreferentzia birusei.   4.1.4.ZELULAK ETA ATOMOAK  4.1.4.1.ZELULAK  6. mailako haurrei galdetzen diegunean, zelulak guztiak kenduz gero zenbat pisatuko luketen, ia denek berdintsu edo gutxiago pisatuko luketela esaten digute. Bakarren batek bakarrik erantzuten du, ez lukeela ezer pisatuko. 8. mailako ikasleen artean, askoz ere gehiago dira ezer ez luketela pisatuko esaten dutenak. Ileetan, hortzetan edo hezurretan zelularik badugun galdegiten diegunean, 6. mailako 85 %k gorputzaren zati horietan zelularik ez daukagula erantzungo digu. Zelulak, gorputzaren beste zati batzuetan ditugula. Beraz, ikastetxean zelulari buruz hainbat gauza ikasi duten ikasleek ere, ez dute zelularen ideia garbirik. Ondoren azalduko ditugun elkarrizketetan nabarmen geldituko da, giza gorputzaren egituran zelulek duten funtzioari buruzko ezezagutza.  " - Zer dira zelulak? - Gauza txiki batzuk. Pila bat daude. Gorputzean, ez dakit zenbat, baina asko daude. - Gorputzean non egoten dira zelulak? - Tripan. - Tripan, zein tokitan? - Heste lodia eta heste meharra baino gorago. - Gure gorputzeko zelula guztiak hor egoten al dira? - Bai. - Elefanteek edukitzen al dute zelularik? - Ez. - Landareek edukitzen al dute zelularik? - Ez. - Nork edukitzen ditu zelulak? - Pertsonak" (I.Z.6.)  " - Nortzuek edukitzen dituzte zelulak? -Izaki bizidun guztiek edukitzen dituzte. Gorputzaren azalean eta leku guztietan zabalduta daude. Gure pusketarik txikienak ere zelulak dauzka. - Zelulak kenduz gero, zer geldituko litzaiguke? -Ia ezer ere ez. Hezurrak bakarrik geldituko lirateke. - Eta, ileak? -Ileak ere bai, geldituko lirateke. - Eta hortzak? -Hortzak ere bai. - Hezurrak zelularik ba al dauka? -Nire ustez, ez" (J.P.6.)  " - Zuk zelulak non dauzkazu? -Gorputzean. Gorputz guztian. - Ilean zelularik ba al daukazu? -Ez. - Hortzetan? -Ez - Hezurretan? -Ez" (L.I.6.)  " - Zer da garrantzitsuagoa: bihotza ala zelulak? -Bihotza. - Gibela ala zelulak? -Uste dut gibela dela. - Ilea ala zelulak? -Zelulak. - Odola ala zelulak? -Odola" (I.L.6.)  " - Zer dira zelulak? -Gorputzean dauzkagun zati txiki batzuk, azala osatzen dutenak. - Gorputzaren azalean edukitzen al ditugu? -Bai. - Beste nonbait? -Bai. Azkazaletan. - Zelularik ez bageneuka, zer gertatuko litzaiguke? -Gure eskeletoa erori egingo litzateke. Azalik gabe eta muskulorik gabe geldituko ginateke. - Zelulak kenduz gero, zer geldituko litzaiguke? -Hezurrak bakarrik" (A.A.P. 8.maila)  " - Zelulak zer dira? -Ez dakit. - Zer iruditzen zaizu direla? - Katxarro batzuk bezala, beti mugitzen ari direnak. - Handiak ala txikiak? -Txikiak. - Zuk non dituzu zelulak? -Azalean. - Beste inon? -Ez dakit. Ez dut uste. - Azaleko zelulak mugitu egiten al dira? -Ez, geldirik egoten dira" (N.E.8. maila) " - Zer da zelula? -Gaixotasun bat pasatzen duzu, gripe adibidez. Indizioa (injekzioa) eman gripearen kontra eta zelulek gaixotasunaren kontra egiten dute. - Zuk zelularik ba al daukazu? -Bai. Gorputz guztian." (A.L.6.)  " - Zer dira zelulak? -Gorputz guztian dauzkagun gauza batzuk. - Zuk non dauzkazu zelulak? -Gorputz guztian. - Ilean ere bai? -Ilean ez" (L.Z.6.maila)  " - Zer da zelula? -Ez dakit nola esplikatu. Tela pusketa bat bezala da. Zelula asko elkartuz, ehuna osatzen dute. - Zuk zelularik ba al daukazu? -Bai, gorputz guztian. - Bizitzeko zelulak beharrezkoak al dira? -Bai. - Zelula guztiak kenduz gero, zenbat pisatuko zenuke zuk? -Gutxixeago pixatuko nuke. - Zenbat pisatzen duzu? -36 kilo. - Zelulak kenduta zenbat pisatuko zenuke? -28 kilo inguru" (A.A.6. maila)  " - Zelularik ba al daukazu? -Bai. - Non? -Gorputz guztian. - Zenbat pixatzen duzu? -50 kilo. - Zelulak kenduta zenbat pixatuko zenuke gutxi gora behera? -10 bat kilo" (O.M. 7. maila)   Elkarrizketa hauetatik atera daitekeenez, maila ezberdinetako ikasle gehienentzat, zelulak gorputz guztian dauzkagu. Baina, azalean, giharreetan eta odolean batez ere. Ileetan, hezurretan eta azkazaletan ez genuke zelularik edukiko. Ikasle bakar batzuentzat, zelulak gorputzaren toki jakin batean bakarrik aurki genitzake: tripan, odolean. Ikus ondorengo elkarrizketa hauek:  " - Zer dira zelulak? -Odolean doazen bitxito txikiak. - Non dauzkagu zelulak? -Gorputzean, odolarekin batera. Gorputzean, zauria egitean ... Ez! Horiek plaketak dira. Odolean bakarrik dauzkagu zelulak. (E.A.6.)  " - Zer dira zelulak? -Gauza txiki batzuk. - Zuk zelularik ba al daukazu? -Bai. - Non? -Gorputzean. Ebakia egiten duzunean, mikrobioak sartzen dira eta globuluek babestu egiten zaituzte" (E.O. 6. maila)  Elkarrizketa honetan, globuluak eta zelulak nahastu egiten direla ikusten da. Zelula guztiak zelula mota batekin identifikatzen dira. Hona hemen, identifikapen bera egiten duen beste ikasle bat: " - Zuk zelularik ba al daukazu? -Bai. - Non ? -Odolean. - Beste inon? -Ez dut uste. - Zelulak zertarako dira? -Oxigenoa garraiatzeko" (I.A.7.)  Haur hauek entzun dute globuluak odoleko zelulak direla, eta hortik ondorioztatu dute zelulak globuluak direla, zelula guztiak odolean edukitzen ditugula. Begira, konfusio bera ilustratzera datorren beste elkarrizketa hau:  " - Hestemeharrean ile batzuk daude, eta zelulek handik hartzen dituzte behar dituzten janariak. - Zuk zelularik ba al daukazu? -Bai. - Non? -Odolean. - Beste inon? -Ez, odolean bakarrik. - Zelula horiek odolean zertarako behar dituzte janariak? -Gu bezala bizitzeko behar dute janaria globuluek. - Hezurrei eta muskuloei eta, janaria zeinek eramaten die? -Ez dakit" (N.M. 7. maila)  Garbi dagoena da, nahiz gorputz guztian egon, nahiz gorputzaren zati batean kontzentraturik egon, zelulak ez dituztela ikasleek gorputzaren egituraren oinarrizko unitate bezala hartzen. Klasean zelulari buruzko hainbat gauza ikasiak izango dituzte, baina giza gorputzaren egiturarekiko betetzen duten funtzioa ez dute ezagutzen.  4.1.4.2.ATOMOAK Zelulari buruzko ideia garbirik ez dute. Atomoari buruzko ideia zehatzik ere ez.  " - Zelulak atomorik edukitzen al du? -Ez dut uste atomorik edukitzen duenik. - Zuk atomorik ba al daukazu? -Ez. - Nork edo zerk edukitzen ditu atomoak? -Harri batek. - Zer da molekula? -Atomoz osatutako multzo bat. - Zuk molekularik ba al daukazu? -Ez. - Inon ez? -Ez dut uste" (N.E.8.)  " - Zerez osatua dago atomoa? -Neutroi, protoi eta elektroiez. - Zer dauka gehiago: hutsa ala betea? -Tarteak. - Harria zergatik ez da orduan kizkurtzen, indar bat egiten diogunean? -Harriak atomoak bakarrik ez dauzka. Zerbait gogorra ere badauka" (J.M.8.)  Harriak, beraz, atomoez gain, zerbait gogorra ere badauka. Eta pertsonak ez du atomorik edukitzen, ikasle askorentzat. Hemen, geroago aire partikulekin ikusiko duguna agertzen da. Atomoen esplikazioa jasotzerakoan, materiaren ideia diskretoa hartzen dute haurrek, baina azpiko ideiak, materiaren eredu jarraituarenak hor jarraitzen du. Harriaren atomoen artean, harrizko materia gogorra dago. Beraz, pertsonok atomorik ez dugu, eta zelulak ere ez ditugu gorputz guztian. Landareei buruz ere, antzeko ideiak ageri dira ikasleengan:   " - Landareek zelularik ba al daukate? -Bai. - Non? -Sustraietan" (N.E.8.)  Laburbiltzeko, esan dezagun, ikasle guztientzat guk zelulak baditugula. Batzuentzat, gorputz guztian, beste batzuentzat gorputzaren zati jakinetan, hala nola odolean. Zelulak gorputz guztian ditugula esaten duten ikasle askorentzat ere, ez da zelula gure gorputz egituraren oinarrizko unitatea. Zelularik gabe bizi gintezke batzuentzat, zelulak kenduz gero ez genuke askoz gutxiago pisatuko besteentzat. Ia ikasle guztientzat, ileetan, hortzetan eta hezurretan zelularik ez dago. Bihotza ala zelulak, bietan zer den garrantzitsuagoa galdegiten diegunean ikasleei, askok esango digute bihotza dela garrantzitsuagoa. Ikasle askorentzat zeluletan atomorik ez dago, landareek atomorik ez dute, gizakiek atomorik ez dute eta landareek zelularik ez dute. Zenbait materia atomoz osaturik dago, baina ez atomoz bakarrik. Badago hor beste sustantziarik ere, atomoaren ideia guztiz azalean uzten duenik.   4.1.5.ARGIA  1. Argia zer den galdetzen diegularik: - Argia eguzkia dela edo eguzkiak ematen duen zerbait dela esango digute 5. mailako ikasleek. Maila honetako ikasleen ia 70%rentzat, argia ez ibiltzen, eta ez da desegiten. 30% ingururentzat, argia ibiltzen da eta desegiten da.  - 6. mailako ikasleek erantzun ezberdinak ematen dituzte argia zer den galdetzen diegunean:  " Ez da ezer. Argitasuna bakarrik" (X.E.11,5). " Eguzkiaren izpiak" (M.L.11,6). " Ikusteko behar den gauza bat, ezin da ukitu" (E.10,11). " Uhin talde bat" (B.C.E.11,6).  - 7. mailako ikasleek ere antzeko erantzunak emango dizkigute: " Gauza garden bat da, gauzak ikusten laguntzen diguna" (L.A.A.13,3). " Kolorerik gabeko atomo multzoa" (J.A.E.7. maila). " Eguzkiak bere izpiekin ematen duena" (S.F.C.12,9). " Neretzat argia energia bat da" (J.C.E.12,3)  - 8.mailako ikasleei argia zer den galdegiten diegunean, " Ikus daitekeen baina uki ezin daitekeen gorputz bat dela" esango digute zenbaitek. "Eguzkiaren energiak sortutako sustantzi bat da"(M.M.13,5), "Eguzkiak sortzen eta bidaltzen duela izpietan" (G.A.13,5) edo "Eguzkiaren izpietatik sortzen den argia" esango digute beste batzuek, aurrerago ikusiko dugun ideia bat agertuz. Argia, fisikariarentzat, espazioan hedatzen den entitate bat da, iturri batetatik datorrena, bere bidean topatzen dituen objektuekin elkarrekintzan diharduena eta efektu ikuskor zenbait sorterazten dituena. Espazio homogeneo batean lerro zuzenean hedatzen da eta hedatze abiadura mugatua du. Argia mugagabeki hedatuko da, irentsiko duen zerbait topatu bitartean. Denbora bat behar du toki batetik bestera joateko. Inguru material bat zeharkatzean desager daiteke, erabat edo partzialki. Kontserbatu egingo da, ingurune irenskorrik topatzen ez duen artean. " - Argia non dago gela honetan?" galdetzen dienean GUESNE-k 10-14 urte bitarteko haurrei (Guesne, 1985), haur batzuek, fisikariek bezala, "toki guztietan" dagoela erantzuten diote. Gure 91ko Abenduko ikerketan ere, 8. mailako haurren 37%k gela osoan dagoela argia erantzuten dute. Baina, 54%k esaten dute argia bonbilan dagoela. 7. mailako haurren 48% dira argia bonbilan edo lanparan dagoela esaten dutenak. Gela osoan dagoela esaten dutenak, 7. mailako haurren 31%. 6. mailako haurren 80%rentzat argia lanparan edo bonbilan dago. Gela osoan edo leku guztietan, haurren 9%rentzat dago argia. 5. mailako ikasleen erdientzat, eguzkian, zeruan edo izarretan aurkitzen da argia. Ikasle berorien 37%rentzat, bonbilan, argindarrean, elektrizitate lantegietan, kableetan aurkitzen da argia. 15%rentzat, hemen airean aurkitzen da argia. Guesne-ren ikerketan (Guesne, 1985), haur batzuek bere iturburuarekin identifikatzen dute argia. Gure haurren artean ere, haur asko dira argia bere iturriarekin identifikatzen dutenak. Beste batzuek, aldiz, bere efektuekin identifikatzen dute argia. Argiari buruz bi kontzepzio ezberdin bereiz daitezke. Argia bere iturriarekin edo bere efektuekin identifikatzen dutenak eta argia entitate ezberdin bezala kontsideratzen dutenak. Eboluzioaren bidean, haurrak lehen kontzepziotik bigarreneranzko ibilbidea egiten du. Edith Guesne-k dio :  " Argia mugitzen denaren ideia haurrei arrotza zaie, baita espazioan kokaturiko entitate bezala kontsideratzen dutenean ere argia" (Or.36, Guesne,E., 1985, 36 o.).   Gure ikerlanean, 5. mailako haurren 70%rentzat argia ez da mugitzen. 6. mailako haurren 80%k mugitzen dela esaten du, 20%k ez dela mugitzen. 8. mailako ikasleen artean gehiago dira argia mugitzen dela dioten ikasleak. 90%k argia mugitzen dela diote. 1991ko Abenduan egindako galdeketan, 8. mailako ikasleen 78% dira argia mugitzen dela diotenak. 21%k esaten dute, argia ez dela mugitzen. 8. maila berari egindako beste galdeketa batean, ikasleen 78% dira argia mugitzen dela diotenak. 21%k, argia ez dela mugitzen esaten dute. 7. mailako ikasleen 38% dira argia mugitzen dela esaten dutenak. 47% argia ez dela mugitzen esaten du. 14%ek berriz, argia batzutan mugitzen dela eta bestetan ez dela mugitzen esaten du. Ikasle batek honela arrazoitzen du bere erantzuna:  " Eguzkiarena mugitzen da eta argindarrarena ez. Eguzkia mugitzen delako" (A.E.A.12,2).  6. mailako ikasleen 21%rentzat bakarrik mugitzen da argia. 78%k argia ez dela mugitzen esaten dute. Argia mugitzen dela esaten duten zenbaitek argia bere iturriarekin nahasten dute. Argi-iturria mugitzean, argia ere mugitzen dela pentsatzen dute. 5. mailako ikasleen 74%rentzat, argia mugitzen da (argi iturria mugitzen denean). 25%rentzat, argia ez da mugitzen. Gure ikerketan garbi agertzen denez, adinean eta ikasketetan aurrera doazen heinean, haur gehiago dira argia mugitzen dela pentsatzen dutenak. Baina, argia mugitzen dela esaten duten asko, elektrizitate argiaz edo argiturriaren mugimenduaz ari dira. Argia mugitzen bada, nola mugitzen den galdegiten diegunean, erantzun ezberdinak ematen dizkigute: Batzuentzat, argi iturria mugitzean, mugitzen da argia ere. Horixe bait da argia, argi iturria:  " Bonbila hartu eta mugitu egiten duzu" (M.L.11,6) " Norbaitek mugitzen badu mugitzen da, bestela ez"(E.I.A.11). " Jartzen duten tokian dago beti, eta eramaten duten tokian" (A.P.11,11) " Bai, guk mugitzen dugulako eta eguzkia bera mugitzen da" (J.E.11). " Eguzkiarena bai eta argindarrarena ez. Eguzkia mugitzen delako" (A.E.A.12,2).  Beste batzuentzat, argi-indarraren bidez mugitzen da argia, elektrizitateaz, kableetatik pasatuz. Beste zenbait haurrentzat, airearen bidez mugitzen da argia.  2. Objektu arrunt baten ikusketari buruzko haurren kontzepzioak, ondoko irudi hauen bidez laburbiltzen zituzten R. Driver, E. Guesne eta A. Tiberghien-ek (1985):  objektua objektua Inguruko argia   begia argia  begia iturria iturria      objektua objektua  argia ikusmena argia argia    iturria begia iturria begia   Argi-bainuaren irudian, ez da mekanismorik definitzen begiaren, argiaren eta objektuaren tartean. Bigarren irudian, begiaren eta objektuaren arteko bitartekari beharrik ez du oraindik ikusten haurrak, baina argiak eginkizun zehatzago bat betetzen du: objektua argiztatzen du. Lehen bi irudi hauek agertzen duten kontzepzioa dela haurrengan nagusi esaten zuten ikertzaile horiek. Guk egin dugun ikerketan, 8. mailako haurren artean, argi-bainuaren kontzepzioa nagusitzen da garbi. Ez da beraz eredu fisikoa oraindik eskuratu. Eredu fisikoan, begia argi hartzaile bezala agertzen da. 8. mailan argi-bainuaren kontzepzioa nagusi bada, eta 7. mailan, 3. irudian agertzen den kontzepzioaren alde ere ikasleak agertzen badira, ikastolako liburuek suposatutzat ematen dute, haurrak badakitela argia objektutik begira joaten dela. 1991ko Abenduan egindako galdekizun batean honako erresultatu hauek lortu ditugu: 8. mailako ikasleen 30%k argi-bainuaren ideia dute.34% dira, bigarren irudiaren alde agertzen direnak, hots, begiaren eta objektuaren arteko bitartekari beharrik ikusten ez dutenak. Ikasleen 26%k, hirugarren irudiaren aldeko iritzia agertzen du. Hauentzat, argiak objektuak argiztatzeaz gain, ikusmenean begitik objekturanzko mugimendu bat bezala gertatzen da. Nolabait esateko, begirada botatzen da. Azkenik, ikasleen 7% dira, eredu fisikoaren alde agertzen direnak. 7. mailako ikasleen 55% dira argi-bainuaren alde argertzen direnak. 5% bakarrik dira, bigarren irudiaren alde agertzen direnak. 16%rentzat, argiak objektua azgiztatzen du eta begiak begirada botatzen du. Azkenik, 22% dira eredu fisikoa agertzen dutenak. 6. mailako ikasleei gagozkielarik, gehiago dira argi-bainuaren ideia dutenak: 67%. Begiaren eta objektuaren artean bitartekari beharrik ikusten ez dutenak, baina argiak objektua argiztatzen duela diotenak, 7% dira. 25% dira hirugarren ereduaren alde agertzen direnak. Eta, eredu fisikoaren alde inor ez da agertzen. 5. mailako ikasleen 38% agertzen dira argi bainuaren ideiaren alde. 6%, bigarren irudiaren alde. 38% agertzen dira hirugarren irudiaren alde, eta 16%, laugarren ereduaren alde. Optika eta argiari buruzko irakaspen askok suposatutzat ematen dute, haurrek honako hau ulertzen dutela, hots, argia objektutik begiraino doala. Liburuen azalpenak hori suposatuz hasten dira. Argi bainuaren ideiarekin bat dator argia mugitzen ez denaren kontzepzioa. Maila hauetako haur askorentzat argia ez da mugitzen. Honetan, guk aurkitua ados dator Edith Guesne-k dioenarekin, hots, maila hauetako haurrei arrotza zaiela argia mugitzen denaren ideia. Ikasle berorien erdiak baino gehiagorentzat, argia ez da desegiten. Argiaren kontserbazioari dagokionez, fisikariarentzat argi kantitatea gutxitu egiten da ingurune material bat aurkitzen duenean. Materialea irenslea ez bada, argia kontserbatu egiten da. Baina, Guesne-k dio, haurrek ez dutela argiaren kontserbazioaren beharrezkotasunik hautematen. Bere ikerlanean, (Guesne, 1985) haurrek esaten dute, lupak argia handitu eta kontzentratu egiten duela. Luparen atzean argi gehiago dagoela pentsatzen dute haur batzuek eta beste batzuek pentsatzen dute, izpi kantitate bera dagoela, baina indartsuagoak direla. Gure ikerketan ere, antzeko ideiak agertu dira: 8. mailako ikasleentzat, lupak argia gehitu egiten du eta indar gehiago ematen dio. Eguzki izpiak, lupa ukitzean, handitu egiten dira. Nolabait esateko, luparen gehikuntza, optikoki frogatua duena, beste arlotara ere hedatu egiten du. Ez da fenomeno optiko hutsa. Gehikuntza eta handitze erreala gertatzen da, haurraren eritziz :  " Izpiak, lupatik pasatzean, ugaldu egiten dira, gehiago bihurtzen dira" (J.L.A.13,5). " Argia, lupatik pasatzerakoan, indar gehiagorekin pasatzen dela, zeren lupak aumentatu egiten du" (A.I.13,7). " Eguzkiak izpiak botatzen ditu. Izpi hauek, lupa ukitzen dutenean, haunditu egiten dira eta paperak ez ditu jasaten".(O.O.13) " Intentsitate handiagoa ematen dio, bere izpiak handiagotuz" (I.P.13,5).   7. mailako ikasleentzat, lupak eguzki izpiari bero gehiago, argi handiagoa, potentzia gehiago, indar handiagoa ematen dio:  " Eguzkiaren izpiari bero gehiago ematen dio" (L.A.A.13,3). " Argia handitu egiten du, eta orduan erre" (J.A.E.12). " Eguzkiaren argiari indarra handiagotzen dio" (A.E.A.12,2) " Su bihurtzen du, indar gehiago ematen diolako" (O.E.12,7). " Lupak, eguzkiaren izpiak, behar baino gehiago hartzen ditu" (A.O.12,2). " Potentzia gehiago ematen dio, lupak handitu egiten duelako" (I.M.A.12,4).  6. mailako ikasleentzat ere, lupak argi izpiak handitu eta berotu egiten ditu, argiari indar gehiago ematen dio, argia doble beroago botatzen du, argia gehitu egiten du, argia gerturatu egiten du:  " Argia kristalaren parean jartzen denean, isladatu eta doble beroago botatzen ditu izpiak" (M.O.11,5). " Lupak argiaren uhinak zabaldu egiten ditu" (B.C.E.11,6). " Lupak argia gehitu egiten du" (E.E.K.11,8). " Indar gehiago ematen dio" (X.E.11,5).  5. mailako ikasleen gehiengo batentzat ere, lupak argia gehitu, argiari indarra handitu eta argia gehiago berotzen du. Eguzki argiari lupak zer egiten dion galdetzen diegunean ikasleei, gehienek izpien indarra gehitu egiten duela esaten digute beraz:  " - Zer egiten dio lupak argiari? -Eguzkiaren izpiak lupatik igarotzean, izpien indarra gehitu egiten da"(I.I.7.) " -Lupak eguzkiaren izpiak hartu egiten ditu eta gero izpi horiek lupatik paperera indar gehiagoz joaten dira eta papera erre egiten dute" (A.A.7.) " -Eguzkiak errainua botatzean, lupan kontzentratu egiten da eta indar gehiagorekin botatzen du" (E.O.7.)  Guesne-ren ikerlanean agertzen denez, (Guesne, 1985), lupak argia kontzentratu eta handitu egiten duela pentsatzen dute haurrek. Batzuek pentsatzen dute, luparen atzean argi gehiago dagoela. Besteek pentsatzen dute, izpi kantitate bera dagoela, baina izpi indartsuagoak direla. Argiaren kontserbazioaren ideiarik ez dute. Lupatik pasa ondoren, beraz, pasa aurretik baino argi gehiago dago, edota argiak indar gehiago du. Hori da maila hauetako haur gehienek pentsatzen dutena.  3. Maila ezberdinetako ikasleekin eduki ditugun elkarrizketetan, argia izpien bidez etortzen zaigu eguzkitik. Argia izpiz osatua dago, baina momentu bat heltzen denean, argia eta argi izpiak berezi egiten dira. Haurraren sakoneko kontzepzioa hauxe litzateke: argia izpien bidez etortzen zaigu, baina izpiak argi-garraiatzaileak lirateke, argia daramaten argi-iturri txikiak. Argi izpiek argiaren kontzepzio diskreto bat suposatzen dute. Hori liburuetako kontua da haurrentzat. Argi izpien artean argia dago. Aire partikulen artean airea eta harriaren atomoen artean, materia gogor bat. Ikus ondorengo elkarrizketok:  " - Argia zer da? -Gauzak ikusteko. - Eguzkiaren argia nola etortzen da? -Izpien bidez. - Gu gauden gelara sartzen al dira izpiak? -Ez dira sartzen. Patioan gelditzen dira. - Barrura zer sartzen da orduan? -Izpien argia sartzen da. - Eguzkia joatean izpiak hemen geldituko al dira? -Eguzkia joatean izpiak ere joan egingo dira" (I.L. 6. maila)  " - Nola etortzen da argia eguzkitik hona? -Eguzkiaren indarraz. Eguzkiak izpi batzuk botatzen ditu mundu osora. - Kristaletik gu gauden gelara sartzen al dira izpi horiek? -Izpiak ez. Izpiek egiten duten argia, bai. (M.G.5. maila)  " - Zer da argia? -Eguzkiak ematen digun zerbait, ikusten uzten diguna. - Zer da zerbait hori? -Energia bat. - Gela honetan ba al dago? -Bai. - Zeinek ekartzen du? -Izpiek, haizearen bidez. - Haizeak nola ekartzen du? -Materia bat dagoenean, energia haizearen bidez zabaldu egiten da" (O.G. 8. maila)  " - Eguzkia joatean izpiak hemen gelditzen al dira? -Ez. - Zergatik ez? -Izpia dena bat delako, zuzen bat bezala, eguzkia joatean bera ere joan egiten da. - Izpi horiek okertzen al dira? -Ez. Gauza luze batzuk dira, ezin direnak ebakita bizirik eduki. Hil egingo lirateke" (H.A. 8. maila)  Haur honentzat, izpia zuzen bat da, eguzkitik gureganaino heltzen dena. Liburuen ilustrazioetan sarri agertzen dena bezalakoa.  " - Zer da argia? -Eguzkiak botatzen dituen izpiak. - Gelaren barnean ba al daude izpiak? -Bai. - Nola sartzen dira? -Sartu ez, ez dira sartzen. Izpia gelaraino ez da sartzen, izpiak ekartzen duen argia sartzen da barrura" (E.I.6. maila)  " - Zer da argia? -Suak egiten duena da. - Zu ukitzen zaitu argiak? -Bai. Kristala zeharkatu egiten du. Baina, izpiak hona ez dira sartzen, kristalean gelditzen dira. Barrura argia bakarrik sartzen da. - Zer da orduan argia? -Kolore bizia. Bixia" (K.G.5.maila)  " - Argia zer da ? - Landareak argi gabe ezin daitezke bizi. - Gela honetara etortzen al da argia? - Bai. Eguzkiak izpiak botatzen ditu. - Eguzkiaren izpiak argia al dira? - Bai. - Gela honetara sartzen al dira izpiak? - Kanpoan gelditzen dira, kristalaren atzean. Argia sartzen da. Izpia kanpoan gelditzen da eta bere argitasuna sartzen da" (A.A.6. maila)  " - Argi hau nondik etortzen zaigu? - Eguzkitik, izpien bidez. - Zer dira izpiak? - Eguzkitik irten eta gelara sartzen dira. - Izpiak kristaletik sartzen al dira? - Izpiak kanpoan kristalean gelditzen dira, eta izpien argia sartzen da" (M.I.5. maila)  " - Zeren argia da hau? - Eguzkiaren argia. - Nola etortzen da? - Izpien bidez. - Argia izpia al da? - Bai - Gela honetara sartzen al dira izpiak? - Igual sartu ez. Kanpoan geldituko dira. Berak kanpoan geldituko dira, baina beren argia hemen dago erreflejaturik. - Izpi horiek hemen gelditzen al dira gauean? - Izpiek aldegin egiten dute" (I.A.7. maila)  Hemen agertu ditugun elkarrizketa hauetatik jalgi daitekeenez, argia izpietan etortzen da, baina behar denean izpietatik askatu egiten da. Izpiak izango lirateke argiaren sostengu materiala; sostengu material hori beharrezkoa da argirik egon dadin, baina ez da argia bera. Ikus beste elkarrizketa hau: " - Nondik dator argi hau? - Eguzkitik. - Nola dator? - Izpietatik. - Argia zer da? Izpiak? - Izpiak dauzka gauza batzuk eta mundura etortzean sakabanatu egiten dira eta argia egiten dute" (I.U.7.maila)  Elkarrizketa hauetan ikus daitekeenez, 5.etik 8. mailara bitarteko ikasle askorentzat, eguzkitik argi izpietan dator argia, eta kristaletik izpiak sar ez badaitezke ere, argia bera sar daiteke. Argia izpietatik askatu egiten da. Izpiaren barnean etorriko litzateke argia:  " - Zer da argia? - Energiaren bidez egina dagoen zerbait. - Nondik dator argi hau? - Eguzkitik. Eguzkiak izpiak bidaltzen ditu. Izpi horiek gu jo egiten gaituzte. Izpiak zabaldu egiten dira. Izpia hausten denean, argia botatzen du" (L.Z. 6. maila)  Izpiak bere barnean bilduta ekartzen du beraz argia. Izpia hausten denean, argia askatu eta irten egiten da. Izpien artean argia dago eta izpien barnean argia dago. Eredu korpuskularra eta jarraitua horrela bateratzen ditu. Hutsunearen ideia arrotza zaio haurrari. Ikasleen erdiak baino gehiagorentzat argia ez da desegiten: 5. mailako ikasleen 64%rentzat argia ez da desegiten. 7. mailako ikasleen 65%rentzat argia ez da desegiten. 8. mailako ikasleen 57%rentzat argia ez da desegiten; 8. mailako ikasleen 5%rentzat, argia desegin ez, baizik transformatu egiten da. Argiaren kontserbazioari buruz fisikariek diotena hauxe da: argi kantitatea gutxitu egingo da ingurune material bat aurkitzen duenean. Materialea irenslea ez bada, argia kontserbatu egiten da.  4. Guesne-k dio (1985), 10-11 urteko haur gehienek ez dutela inolako ideiarik, ispiluan argiak egiten duen isladapenaz, ez baitute "argia espazioko entitate" bezala ikusten. 13-14 urteko haur gehienentzat, ispiluak argia isladatu egiten du, baina paperak isladatzen duenik ez dute ikusten.  4.1. Gure galdekizunetik atera ahal izan dugunez, 8. mailako ikasleen 77%rentzat, ispiluan argirik ez dago. 22%rentzat, ispiluan argia badago. 50%rentzat, argia isladatu egiten da ispiluan. Paper txuriak argia isladatzen duenaren ideia ez da batere ideia zabaldua, 8. mailako ikasleen artean. 7. mailako ikasleen 41%rentzat ispiluan argia badago. Beste askorentzat (58%), ispiluan argirik ez dago. Ikasle horietako askorentzat, ispiluak argia isladatu egiten du.  - " Bai, gelaren errainua dagoenez, gelaren argia ispiluan ere bai" (E.S.E.12,5). - " Bai, ispiluaren barnera sartzen da" (I.U.12,5).   6. mailan ere, 58% dira ispiluan argia badagoela pentsatzen dutenak eta 41%, ispiluan argirik ez dagoela pentsatzen dutenak. Horietako ikasle askorentzat, ispiluan argia isladatu egiten da, edo errebotatu egiten du.  - " Ez, ispiluan ez dago argirik. Ispiluak dena isladatzen du, orduan, argia ere bai" (E.10,11). - " Ez, ispiluan argia ikusten da, baina ez dago" (A.P.11,11) .  4.2. Paret zurira zuzenduriko foko batek, alboan kokaturiko objektu bat argiztatuko duen galdegiten diegunean, 8. mailako ikasleen 51% dira baietz esaten dutenak. 48% dira ezetz esaten dutenak. 7. mailan, 80% dira paret zurira zuzenduriko fokoak alboko objektua argituko duela pentsatzen dutenak. 6. mailan 62% dira gauza bera pentsatzen dutenak. Paret beltzera zuzenduriko fokoak, alboan kokaturiko objektua argiztatuko duen galdegiten diegunean, 8. mailako haurren 52% dira ezetz esaten dutenak. 7. mailako haurren 80% dira, alboko objektua ez dela argituko pentsatzen dutenak. 6. mailako 65% dira, alboko objektua ez dela argituko pentsatzen dutenak. Ikusten dugunez, 8. mailako haurren erdia inguru dira ispilua ez den objektu batek argia islada dezakeela pentsatzen dutenak. 7. eta 6. mailako haurren artean portzentai hori igo egiten da, batik bat 7. mailako ikasleen artean. Ez da hau eboluzioak normalki markatzen duen bidea. Horregatik, pentsa genezake, kontrolatu ez dugun aldagairen batek jokatu izango zuela hor, edo ispilua ez den gorputzaren isladapenari buruzko ideiak atzerapen bat jasaten duela adin honetan. Kontuan eduki behar dugu, berez argitsuak ez diren objektuen irudien formazioa ulertzeko, isladapenaren nozioa oinarri oinarrizkoa dela. Isladapenaren nozioa oinarrizkoa da optikan. 10-11 urteko haur gehienek ez dute ispiluan argiak egiten duen isladapenaz inolako ideiarik, "argia espazioko entitate" bezala ez baitute ikusten. 13-14 urteko haur gehienentzat, ispiluak argia isladatu egiten du. Argia, espazioan lekuturiko entitate bezala ikusten dute. Hala ere, ispiluak argia isladatzen duela ikusten badute ere, 13-14 urtetako haur askorentzat, paperak edo paretak ez du argirik isladatzen. Gauza bat ikusten dugunean, haur batzuentzat, gauza argitsua bada, gauzatik gure begira dator argia. Gauza argitsua ez denean, gure begitik gauzara doa argia. Zer gara, orduan, subjektu aktibo ala jasotzaile pasibo? Pitagorikoen ustez, begitik irteten zen su ikustezinaren erresultatu bakarrik zen ikusmena. Su horrek objektuak ukitzen zituen eta forma eta kolore bezala ezagugarri egiten. Koloreak argiak ematen duen ala gauzak berak duen galdegiten diegunean, haur gehienek kolorea gauzak berak duela esango dute. 91ko Abenduko galdeketan, 8. mailako haurren 69% dira kolorea gauzak berak ematen duela pentsatzen dutenak. 30% dira, beraz, kolorea argiak ematen duela pentsatzen dutenak. 7. mailako haurren 78% dira kolorea gauzak berak daukala pentsatzen dutenak. 6. mailako ikasleen 92%rentzat, kolorea gauzak berak dauka, eta ez du argiak ematen.  5. Zirkuitu elektrikoei buruzko galderak egiten zaizkie ikasleei, ondorengo ariketa hauetan. Ikus haurraren ideiak nondik nora doazen:  5.1. Paraleloan konektaturiko osagai guztietan potentzial diferentzia bera egon behar du; elementu serie baten potentzial diferentzien batuketa, pilaren terminaletan dagoen potentzial diferentziaren berdina da. Eroale baten ertzetan potentzial diferentzia dagoen guztian, korronte elektrikoa egongo da eroale horretan. Korrontea zirkuituan zehar gertatzen den kargaren flujua da; kontserbatu egiten da. Zirkuituko edozein elementutan sartzen den korrontea eta irteten dena berdina da. Zirkuituaren erresistentzia osoak determinatuko du pila bat zeharkatzen duen korrontea: erresistentzia zenbat eta handiagoa, korrontea are ta txikiagoa. Zirkuituaren parte batean korrontea aldatu behar bada, zirkuitu guztian aldatu behar da. Elektrizitatea formalki ikasten hasten direnean, pila bezalako argiturri bat eta lanpara nahiz motorra bezalako elementu kontsumitzaile bat daudela pentsatzen dute ikasleek. Elektrizitatea, korrontea, indarra, boltioak, energia, iturrian pilatzen da eta lanparan nahiz motorrean kontsumitzen da. David Shipstone-k dioenez (1985), Alemanian egindako azterketa batean, 13-15 urte bitarteko haurren 85% ados agertu ziren ondorengo esaldi honekin: " Pila berri guztietan korronte elektriko kantitate jakin bat pilatzen da... (eta)... pilako korrontea denboran zehar ekipo elektrikoek kontsumituko dute". 8. mailako gaztetxoek zirkuituetako korronte elektrikoa nola irudikatzen duten jakitearren, Osborne eta David Shipstone-engandik jasotako bost eredu jarri ditugu beren aurrean, zirkutuko korronte elektrikoa hobetoen irudikatzen duen eredua aukera dezaten (Shipstone, 1985). Hona hemen, aurkeztu ditugun ereduak:  1. Eredu unipolarra: Itzulera kablean korronterik ez dago. Pilaren terminal bakarra da aktiboa. Bigarren kableak ez du funtzio garbirik betetzen.Ereduaren marrazkia:      2.Korronte txokearen eredua: korrontea bonbilaraino doa, pilaren bi terminaletatik.Marrazkia:      3. Iraungitze eredua: korrontea norabide bakarrean doa zirkuitutik. Pilaren ertz batetik irteten da eta korrontearen zati bat lanparan kontsumitzen da, pilara gutxiago heltzen delarik. Seriean dauden osagaietan zehar korrontea pasatzen denean, elementu suzesibo bakoitzak gutxiago jasotzen du. Marrazkia:      4. Partizipazio eredua: Zirkuituan elementu berdinak daudenean, korrontea berdin kopartitzen dute. Seriean dauden lanpara berdinek argi bera egingo dute, baina, korrontea ez da kontserbatuko.Marrazkia:      5. Eredu zientifikoa: korrontea zentzu batean doa zirkuituaren barnean eta kontserbatu egiten da.Marrazkia:       Ikus korrontearen eredu kontzeptual ezberdinen aldaketei buruzko grafikoa:        Gure azterketak 8. mailako ikasleak bildu ditu. Hona hemen erantzunak: - Eredu unipolarraren alde: 4% - Korronte txokearen ereduaren alde: 0% - Iraungitze ereduaren alde: 29% - Partizipazio ereduaren alde: 16% - Eredu fisikoaren alde: 50%.  5.2. Beste ariketa bat ere eginerazi diegu 8. mailako haurrei: Zirkuitu baten marazkia eman ondoren, hari buruzko esaldi zuzenak aukeratu behar ditu. Marrazkia:(or 71)        " Ondorengo esaldiak irakur itzazu eta zuzenak direnak gurutze batez seinala itzazu: a) L4-ak L5-ak baino argi gutxiago egingo du. b) L3 piztu egingo da. c) L2 eta L4-k dizdira berdina dute. d) L3-k eta L1-ek dizdira berdina dute. f) L2-k L1-ek baino GEHIAGO  GUTXIAGO  BERDIN argituko du. Zergatik? Jaso ditugun erresultatuak: a) 37% b) 87% c) 58% d) 54% f) Gehiago: 21%; gutxiago: 21%; berdin: 56% Ikus dezakegunez, 37% dira korrontea ez dela kontserbatzen pentsatzen dutenak. 58%, kontserbatzen dela pentsatzen dutenak.  5.3. Seriean dagoen zirkuitu batean erresistentzia osoa gehitzen bada, korrontea gutxitu egiten da. Zirkuituko erreostatoen kasua hauxe da. Bonbilaren argitasunean R1 eta R2 erreostatoen baloreen gehikuntza edo gutxitzearen efektuak aurresateko galdetu zitzaien.  Marrazkia:(or.73)           " R1 eta R2 erresistentzi aldakorreko erreostatoak dira. a) R1 gutxitzen bada, lanpararen argitasuna: GEHITUKO GUTXITUKO BERDIN GELDITUKO Zergatik? b) R2 gehitzen bada, lanpararen argitasuna: GEHITUKO GUTXITUKO BERTDIN GELDITUKO Zergatik? c) R1 gehitzen bada, lanpararen argitasuna: GEHITUKO GUTXITUKO BERDIN GELDITUKO Zergatik? d) R2 gutxitzen bada, lanpararen argitasuna: GEHITUKO GUTXITUKO BERDIN GELDITUKO Zergatik?"    8. mailako ikasleek 91ko Abenduan emandako erantzunak: a) GEHITUKO:13% GUTXITUKO:9% BERDIN:77% (N=22) b) GEHITUKO:18% GUTXITUKO:81% BERDIN:0% (N=22) c) GEHITUKO:18% GUTXITUKO:13% BERDIN:68% (N=22) d) GEHITUKO:80% GUTXITUKO:14% BERDIN:4% (N=21)  David Shipstone-ek (1985) egindako azterketan, erreostatoa bonbilaren aurretik baldin bazegoen, honen argitasunean efekturen bat izango zuela agertzen zen, baina ez bestela. Erreostatoa bonbilaren atzean jarriz gero, ez zuen bere erresistentzi aldaketak eraginik izango harengan. Gure ikerketan ere, garbi agertzen da haurrek pentsatzen dutena: R1 aldatzen denean, ikasle gehienek esango digute, lanpararen argitasuna berdin mantenduko dela. Izan ere, R1 lanpararen ondoren bait dago. Baina, R2 aldatzen denean, besterik izango da: R2 lanpararen aurretik egonik, bere erresistentzia aldatzean, lanpararen argitasuna ere aldatu egingo da. R2 gehitzean, lanpararen argitasuna gutxitu egingo dela esango digute ikasleen 81%k. R2 gutxitzean, bonbilaren argitasuna gehitu egingo dela esango digute ikasleen 80%k. Honela bada, ikasle hauentzat, zirkuituaren punturen batean aldaketaren bat gertatzen bada, korrontea puntu horretara heltzean aldatuko dela pentsatzen dute, baina ez lehenago. Benetan gertatzen dena, besterik da: punturen batean aldaketaren bat gertatzen bada, puntu horren alde bietan du horrek eragina: aurretik eta ondoren. Potentzial diferentzia eta korrontea zirkuitu guztian aldatzen dira, oreka berri bat eratzen delarik. Gure haurrek eman diguten eredua, eredu sekuentziala da. Shipstone-k dio (Shipstone, 1985), fisikan eta ingenierian graduaturiko zenbaitek ere oraindik kontzepzio honekin jarraitzen dutela:  " El modelo utilizado por los niños se imagina fácilmente y, por tanto, es muy atractivo. Ha sido denominado como "modelo dependiente del tiempo" y como "modelo secuencial". Utilizaremos aquí esta última denominación porque los factores espaciales son, como mínimo, tan importantes como los temporales desde este punto de vista. El valor de esta errónea concepción se debe tanto a su elevada incidencia en los años intermedios de la escuela secundaria como a su persistencia entre los estudiantes que se especializan en física: por ejemplo, en un grupo de 18 graduados en física e ingeniería que se preparaban para ser profesores de física, descubrimos 7 que mantenían esta falsa concepción" (Shipstone,D.,1985, 75 o.)   4.1.6.BEROA  1) Beroa zer den galdetzen diegunean, energia bat dela, energiaren bidez sortutako gauza bat, tenperatura klase bat, eguzkiaren energia mota bat dela erantzungo digute 7. eta 8. mailako ikasle zenbaitek:  7. mailako ikasleen erantzunak:  " - Zer da beroa? - Energia bat" (A.I.7.),(N.M.7.), (I.P.7.) " - Energiak egiten duen gauzetako bat" (O.U.7.) " - Elektrizitate bidez sortzen den materia bat" (A.C.7.) Beroa eta energia gauza bera al diren galdetzen badiegu, honelako erantzunak emango dizkigute:   " - Energiak beroa ematen du. Beroak ordea ez du energiarik ematen" (A.F.7.) " - Beroa eta energia gauza bera al dira? - Beroak erre egiten du, eta bestea erretzean sortzen da" (A.A.7.) " - Beroa energiaz osaturik dago" (A.P. 7.) " - Energia ez da beroaren parte bat. Beroa da energiaren partea" (O.O.7.) " - Beroa energia klase bat da, eta energia klase asko dago" (M.I.7.) " - Energia indar antzeko bat da. Materia askotan dago. Energia ez da beroa, ez hotza, ez energia elektrikoa. Nire ustez, beroa, hotza eta energia elektrikoa energia mota batzuk dira" (A.C.7.)  Beroa, energia eta indarra kontzeptuak elkartzen dituzte maila 7. mailako ikasleek, beroa definitzerakoan.  8. mailako ikasleek ere modu berdintsuan jokatzen dute: " - Zer da beroa? - Energia erretzean bilakatzen dena" (N.A.8.) " - Zerbaiten rozaduraz sortzen den energia mota" (I.B.8.) " - Energiak sortzen du" (I.G.8.) Energia eta beroa gauza bera al diren galdegiten diegunean, honako erantzun hauek ematen dizkigute: " - Energia erabiltzen ari garen neurrian beroa sortzen dugu, baina alderantziz ez" (I.A.8.) " - Ez, beroa egiteko eta sortzeko ezinbestekoa delako energia" (N.A.8.) " - Beroa energia gabe ez daiteke sor, energia bero gabe bai" (I.G.8.) " - Ez, ez dira berdinak. Energia, indarra da. Beroa: sentitzen den zerbait" (E.U.8.). " - Energia mota ezberdinak daude, baina bero mota bakarra" (O.E.8.) " - Energia mota ezberdinak daude, eta energia frenatuz beroa sortzen da" (J.M.C.8.) " - Beroa, energiak sortzen duen zerbait da" (P.B.8.) " -Beroa energia bat dela eta energia ez dela bero mota bat" (A.C.8.)  Erantzun hauetan ikus daitekeenez, beroa energia mota bat da, energia dagoen tokian beroa sor daiteke, baina alderantzizkoa ez da beharrezkoa. Energia bero gabe sor liteke, beroa energiarik gabe ez. Energia da lehena. Beroa harengandik dator. Alderantzizkoa, ez da egia. Ikasle talde batentzat, beraz, beroa energia mota bat da.  2) Beroa sentitu egiten dugu, baina ukitu eta ikusi ez, beste ikasle honek esaten digun bezala:  " Sentitzen dugun, baina ukitu eta ikusi ezin dugun energiazko gorputz bat da beroa" (M.I.14,8). Beste honentzat ere, " Gauza bat, sentitzen duzuna eta ez dena ikusten" (X.U.8. maila) da beroa.  3) Sarritan beroa aire beroarekin ere nahasten dute ikasleek:  " Tenperatura handiko airea da beroa" (A.I.13,7). " Airea eta eguzkia elkarturik sortzen den sustantzia da beroa" (M.M.13,5). " Airea, gu ondo sentitzeko" (J.A.M.12,6). 4) "Energia", "beroa" eta "tenperatura" hitzekin esaldi bat egiteko eskatzen diegunean, 8. mailako ikasleek esango digute, energiak beroa sortzen duela eta tenperatura beroaren neurketa dela. Horixe da 8. mailako ikasleen eritzi maioritarioa. Lehenik, energia dago, energia kopuru batek beroa egiten edo ematen du eta beroak tenperatura desberdinak ditu. Ikus ondorengo esaldiok:  - " Energiak beroa sortzen duenez, tenperatura igo egiten da" (M:M.13,5). - " Tenperatura beroaren bidez lortzen da eta beroa energiaren bidez"(L.A.13,5). - " Energiak beroa egiten du eta beroak tenperatura" (O.A.8.). - " Energia kopuru batek beroa ematen du eta beroa tenperatura desberdinetakoa izan daiteke. Adibidez: 30ºtakoa, 40ºtakoa" " Beroak energia du eta tenperatura igotzen du" (A.F.13,6). " Energiak beroa ematen du eta beroak tenperatura desberdinak ditu" (M.A.O.13,9). " Energia mota bat da beroa eta tenperatura bidez neurtzen da" (I.P.13,5). " Eguzkiaren energiak beroa botatzen du eta orduan tenperatura igotzen du" (J.A.14,7).  Erantzun guzti hauek garbi agertzen digute, 8. mailako ikasleentzat beroa energiaren emaitza dela, eta tenperatura beroaren agerpen edo neurketa dela. Iritzi hau oso maioritarioa da. 7. mailako ikasleak ere iritzi beretsukoak dira. Energiak beroa sortzen du eta beroak tenperatura. Ikus ondorengo erantzunak:  " Energiak beroa ematen du eta beroak tenperatura" (A.E.A.12,2). " Energiak beroa ematen du eta tenperatura igotzen du" (S.F.C.12,9). " Eguzkiaren energiak beroa ematen digu eta beraz tenperatura oso altua dago" (O.O.12,7). " Energiak beroa sortzen du eta beroak tenperatura" (A.Y.K.12,10).  6. mailako ikasleengan ere iritzi generalizatua da 8. eta 7. mailetako ikasleek agertu digutena: " Energiak beroa ekartzen digu eta beroarekin tenperatura igo egiten da" (E.R.12)  5) Ikasleek artean nahiko arruntak dira " beroa eman", "beroa galdu edo irabazi" bezalako esaldiak. Beroa sustantibo bezala hartzen da, objektuetan aldaketak sor ditzakeen sustantzia material bat bezala. Kalorikoaren teoriaren reminiszentziak ote? Kalorikoaren teoriak zioenez, gorputz guztietan neurri handiagoan edo txikiagoan dagoen fluido ikustezin bat da kalorikoa. Tenperatura ezberdineko bi gorputz elkar ukitzen jartzen dituzunean, berotik hotzera transferitzen da kalorikoa, biek tenperatura bera lortu bitartean. Balantzaz pisaketak egitean zera ikusi zuten, gorputzetan pisu aldaketarik ez zela gertatzen bero transferentziaren arabera. Kalorikoa, ikustezina ezezik, pisugabea ere bazela. Edonola den, beroa sustantzia bat bezala hartzeak eragozpenak jartzen dizkio beroaren kontzeptu zientifikoaren ulerkuntzari. Gure ikerlanean ikusi ahal izan dugunez, 7. mailako ikasleen 65%rentzat, beroa zerbait da, gorputzean sartzen den sustantzia bat. Eremuaren mendekoen 75%entzat eta Eremutik Independenteen 55%entzat, sustantzia bat da. 8. mailako ikasleen 56%rentzat ere, beroa gorputzean sartzen den sustantzia bat da. 7. mailako 50%entzat, gorputzek ez dute berdin pisatzen bero daudenean eta hotz daudenean. 8. mailako 75%entzat ere ez dute berdin pisatzen bero daudenean eta hotz daudenean. Tenperaturak, ikuspegi zientifikotik, partikulen agitazio maila eta mugimendu desordenatuaren egoera agertzen du. Nolabait esateko, partikulen energia zinetikoarekin erlazionaturik dago. Beroa, berriz, sistemen arteko elkarrekintza adierazten duen kontzeptua da. Energiaren transferentzia adierazten du. Energia transferentzia horretarako, bi sistemen artean tenperatura ezberdina egon behar du. Adibidez: Gasaren suak ur masa bat berotzen duenean, tenperatura diferentzia dago suaren eta uraren artean. Beroa transferitu egiten da sistema batetik bestera. Beroaren transferentzia deitzen duguna, sistema baten barne-energia aldatzeko modu bat. Barne energia aldatzeko beste moduak ere badaude. Sarritan nahastu egiten dira sistema batek duen energia eta sistemen arteko energia transferentzia forma den beroa. Haur batzuentzat, beregan indar mugitzaile bat duen sustantzia bat da beroa. Hauentzat, adibidez, beroa igo egiten da.  6) Beroaren transferentziaren ulerkuntzari dagokionez, 8. mailako haur denek dakite objektu bero batek berarekin kontaktoan dagoen beste objektu hotz bat "berotu" dezakeela. "Bi objektu elkar ukitzen daude. Bat bero dago eta bestea hotz. Zer gertatzen da?" galdetzen diegunean, haurren erdiek bi objektuak epelduko direla esaten digute. Besteek esango digute, " Beroa hoztu eta hotza berotuko dela", "Batera beroa pasatzen dela eta bestera hotza", "Objektu beroak hotzari beroa pasatzen diola", "Biak tenperatura batera egokitzen direla" eta antzeko erantzunak ematen dituzte. 7. mailako ikasleek honela erantzuten dute: - " Tenperatura berdindu egingo da: beroena dagoenak hotzena dagoenari beroa ematen dio" (I.Z.S.12,4). Erantzun honen antzekoa maila honetako ikasle askok ematen dute. - " Beroa dagoena hoztu egiten da eta hotza berotu, biek tenperatura berdina hartuz" (A.O.12,2). 6. mailako ikasle gehienek diotenez, bi gorputzak epeldu egiten dira. Edo, ikasle honek esaten duen bezala, " biak azkenean tenperatura berean jartzen direla" (M.I.F.11,11). Era batera edo bestera, ia haur guztiak jabetzen dira honetaz, hots, objektu bero batek "berotu" dezakeela beste hotz bat, harekin kontaktuan jarriz gero. Adin guztietako haurrek, aipatzen dute, objektu batetik bestera gertatzen den bero mugimendua:  " Prácticamente todos los alumnos son conscientes de que un objeto caliente es capaz de "calentar" otro más frío cuando entran en contacto directo... y así los investigadores informan de que los alumnos de todas las edades rápidamente aluden al "movimiento del calor" desde un objeto a otro. Los niños utilizan la noción de calor como substancia de manera generalizada para dar cuenta de estos fenómenos de transferencia" (Erickson,G., 1985, 99 o.).  7) "Radiadore batek gela nola berotzen duen" galdegiten diegunean, honela erantzuten dute gure ikasleek:  8. mailakoek, " Beroa airean zabalduz" (M.I.8.), "Airea berotzen da eta gela osoan zehar banatzen da" (B.P.8.) eta antzeko erantzunak ematen dizkigute. Haur zenbaitentzat, beroa eramateko inguru baten premia dago. Gure haurren kasuan bezala, inguru hori normalki airea izaten da. Airea ez denean, beste zerbait izan daiteke, ondorengo kasu honetan bezala: " Beroa sortzen du, zeren berak ur beroa dauka. Ura lurrundu eta goraka joaten da, gela berotuz" (J.L.A.13,5). Beste haur batzuentzat, ( Erickson, 1985), beroak berak du mugimendurako joera. Bero izpiek edo errainuek dute mugimendurako joera. Hauentzat, beroa sustantzia bat da, kalorikoaren antzekoa.  7. mailako ikasleen portzentai handi batentzat, " beroa botaz edo zabalduz" berotzen du radiadoreak gela. "Energia botata" berotzen duela esaten dutenak ere ugari dira. Beste batzuk, "aire beroa botaz", "uraren lurrunketaz" eta abar berotzen duela gela esaten dute.  6. mailako ikasle gehienentzat ere, " beroa botaz, beroa emanez, beroa atereaz" berotzen du radiadoreak gela. 8. eta 7. mailan bezala, hemen ere lurrin modura zabaltzen dela beroa esaten duenik bada: "Ura daukalako, ur hori berotu egiten da eta beroa lurrundu egiten da. Lurrin beroa zabaltzen da gelan" (N.U.11,7).  5. mailako ikasleentzat, airea berotuz, indarra emanez, uhinen bidez, hegan, joaten da radiadorearen beroa alde batetik bestera:  " Mugimendua duelako aireak" (I.A.10,11). " Radiadoreak airea berotu egiten du, airea mugitu egiten da eta guregana dator" (J.A.B.10). " Beroa bota eta beroa bota, gela beroz betetzen da" (M.R.10,11). " Radiadoretik irten eta dena deskonposatzen delako" (M.M.10,1).  Aireak bultzatuta edo haizearekin joaten dela esaten dutenak batzuk badira. Honela bada, haur batzuek pentsatzen dute, beroa eramateko inguruko airearen premia dagoela; bestetzuek, beroak berak duela, bero izpiek edo errainuek dutela mugimendurako joera pentsatzen dute. Zenbaitentzat, radiadoreak airea bota egiten du, eta bota ahala, gela betetzen doa. Haur hauentzat, beroa sustantzia bat da. Era berean, beroa sustantzia bat da, " radiadoretik irten eta deskonposatu egiten dela" esaten duenarentzat ere.  8) Tenperaturaren kontzeptuari dagokionez, gure ikerlanean, Erickson-en ikerlanean bezala, (Erickson, 1985) ikasle askok pentsatzen dute, gela bereko material ezberdinetako objektuak tenperatura ezberdinean daudela. Gure ikerketan, " Gela bateko gauza ezberdinak (mahaia, kristala, liburua, burdina, ganibeta,...) tenperatura berean egongo al diren" galdegiten diegunean, ezetz esaten digute ikasleen 92%k. 1991ko Abenduan egindako galdekizunean ere, 8. mailako ikasleen 79% dira, gela bereko gauza ezberdinak tenperatura ezberdinean daudela pentsatzen dutenak. Beste galdekizun batean, 8. mailako ikasleen 91%rentzat, egurra beroago egoten da, kristala eta metala baino. 7. mailako ikasleen 88% dira gelako gauza ezberdinak tenperatura berean ez direla egongo esaten dutenak. 6. mailako haurren 82% dira tenperatura berean ez daudela esaten dutenak. 5. mailako 51% dira, gela bereko gauzak tenperatura berean ez daudela diotenak. Era berean, " Egun hotz batean, bizikletaren manilarraren metalezko eta plastikozko zatia tenperatura berean al dauden" galdegiten diegunean, ezetz erantzun digute 7. eta 8. mailetako ikasleen ia ehunetik ehunek, galdekizun ezberdinetan. 91ko Abenduko galdekizunaren arabera, 8. mailako ikasleen 82%rentzat, plastikozko zatiaren tenperatura altuagoa da, metalezko zatiarena baino. 7. mailako ikasleen 100%entzat, manilarraren plastikozko eta metalezko zatia ez dira tenperatura berean egongo. Gauza bera erantzuten dute, 6. mailako haurren 96%k. 5. mailako ikasleen 81%rentzat ere, tenperatura desberdinean daude. 9) Zenbait ikaslerentzat, objektu baten tenperaturak badu zerikusia bere tamainuarekin. Baita ere, ikasle askorentzat (Erickson, 1985), objektu baten bero kantitatearen neurria besterik ez da tenperatura. Horrela, objektu handiak bero gehiago duela pentsatzen dute eta ondorenez, tenperatura beroagora dutela (edo, hotz gehiago eta tenperatura hotzagoa). R.Driver, E. Guesne eta A. Tiberghien-en liburuan agertzen diren galdera batzuen aurrean (R. Driver, E. Guesne eta A. Tiberghien, 1985) jarri genituen 7. eta 8. mailetako ikasleak. Erikson-en ikerketan (Erickson, 1981), 12 urteko haurren 50%k pentsatzen zuten, " izotz puska handi batek tenperatura bajuagoa edukiko zuela, izotz puska txiki batek baino" eta, beraz, denbora gehiago beharko zuela urtzeko. Gai honetaz egin genuen lehen galdekizunean (1990-91), ikasleen erdiek esaten ziguten izotz puska handiak edukiko zuela tenperatura bajuagoa. Laurden batek esaten zuen, izotz puska txikiak edukiko zuela tenperatura bajuagoa. Azkenik, beste laurdenak esaten zuen, tenperatura bera edukiko zutela bi puskek. 91ko Urrian pasatako gure galdekizunean, 8. mailako haurren 61%rentzat tenperatura bera dute. 28%rentzat, izotz puska handiak tenperatura bajuagoa edukiko du. Gainerantzekoentzat, puska txikiak edukiko du tenperatura bajuagoa. 91ko Urriko galdekizunean, 7. mailako ikasleen 12%rentzat, izotz puska handiak edukiko du tenperatura bajuagoa. 6%rentzat, izotz puska txikiak edukiko du tenperatura bajuagoa. 81%rentzat, bi izotz puskek tenperatura bera edukiko dute. 91ko Abenduko galdekizunaren erantzunetatik atera daitekeenez, 8. mailako haurren 62%rentzat, izotz puska handiak edukiko du tenperatura bajuagoa. 8%rentzat, izotz puska txikiak edukiko du tenperatura bajuagoa. 29%rentzat, tenperatura bera edukiko dute bi izotz puskek. 7. mailako ikasleen 45%rentzat izotz puska handiak edukiko du tenperatura hotzagoa. 22%rentzat, izotz puska txikiak eta 31%rentzat tenperatura bera edukiko dute izotz puska handiak eta txikiak. 6. mailako haurren 82% dira izotz puska handiak tenperatura bajuagoa edukiko duela pentsatzen dutenak. 17%rentzat, izotz puska txikiak edukiko du tenperatura bajuagoa. Erickson-ek esaten duen bezala (Erickson, 1985), ikasle askorentzat tenperatura objektu baten bero kantitatearen neurria da soil-soilik. Arrazoizkoa da pentsatzea, orduan, objektu handiek bero gehiago dutela eta, ondorenez, tenperatura beroagoa (edo, hotz gehiago eta tenperatura hotzagoa).  10) Uraren bi kantitate ezberdin nahasturik ateratzen den azken tenperatura aurresateko eskatzen zaienean, bi situazio ezberdinen aurrean jartzen ditugu: - Tenperatura berean dauden bi ur kantitate berdinen nahastura. - Tenperatura ezberdinean dauden ur kantitate berdin eta ezberdinen nahastura. Erickson-en ikerketan (Erickson, 1985), ariketa koalitatiboak koantitatiboak baino errazago soluzionatzen dituztela esaten da, eta tenperatura ezberdinetan egonez gero, tenperatura berean egonda baino nekezago asmatzen dutela.   10.1. Ur kantitate berak nahasten ditugunean, tenperatura berean, galdera koalitatiboki planteaturik: Marrazkia:     91ko Urriko galdekizunean, 100%ek asmatzen dute. 91ko Abendukoan, 8. mailako ikasleen 75% dira, ur kantitate berdinak eta beroak nahastuz, ur beroa aterako dela esaten dutenak. 16%k esaten dute, ur epela aterako dela. 8% dira oso beroa edo beroagoa aterako dela esaten dutenak, nolabait, bi tenperaturen batuketa eginez. 7.mailako ikasleen 79%k pentsatzen dute bi ontzitako ur beroa nahastean, nahasturak ere tenperatura beroa edukiko duela. 8%k, tenperatura epela edukiko duela pentsatzen du. Beste 8%k, beroagoa edo oso beroa edukiko duela pentsatzen du. 6. mailako ikasleen 79% dira nahasturak tenperatura beroa edukiko duela pentsatzen dutenak. Ikasle berorien 20%k, beroago, oso bero edo erretzen egongo dela nahastura pentsatzen dute. Bada beraz, zenbait ikasle, nahasturaren tenperatura kalkulatzeko bi ontzietako uraren tenperaturen batuketa egiten duenik. 5. mailako ikasleen 87%rentzat, nahasturak tenperatura beroa edukiko du. 6%rentzat, irakiten edo oso beroa.  10.2. Ur kantitate berak nahastuz, tenperatura berean, baina galdera koantitatiboa egiterakoan: Marrazkia:     61% izan ziren Urriko galdekizunean 80ºtan dauden bi ontzitako ura nahastean, nahasturak ere 80º gradu izango dituela pentsatzen zutenak. 91ko Abenduko galdekizunean, berriz, 8. mailako ikasleen 62% ziren horrela pentsatzen zutenak. Urriko galdekizunean, ikasleen 38%k pentsatzen zuten, nahasturaren tenperatura 160 gradutakoa izango zela. Era berean, Abenduko galdekizunean, 8. mailako ikasleen 16%k gauza bera uste du. 7. mailako ikasleei dagokienez, 74% dira nahasturak 80º edukiko dituela pentsatzen dutenak. 160º edukiko dituela pentsatzen dutenak 20% dira. Gainerantzekoek, gradu gutxiago edukiko dituela pentsatzen dute. 6. mailako ikasleen 39%k pentsatzen dute nahasturak 80º edukiko dituela. 60%k pentsatzen dute, nahasturak 160º edukiko dituela. 5. mailako ikasleen 12%k pentsatzen dute, nahasturak 80º edukiko dituela. 87%k pentsatzen dute, nahasturak 160º edukiko dituela.  10.3. Ur kantitate berdinak eta desberdinak, tenperatura desberdinetan nahasten ditugula esaten diegunean, beraiek nahasturaren tenperatura asmatu behar dutela eskatuz, bi situazio ematen dira:  10.3.1. Ikasleei arazoa koalitatiboki planteiatzen diegunean: Marrazkia:    Ur epela aterako dela esaten digute Urriko galdekizuneko ikasleen 92%k eta Abenduko galdekizuneko 8. mailako ikasleen 84%k. 7. mailako ikasleen 80%k ere, nahasturak tenperatura epela edukiko duela pentsatzen du. Epela baino beroago edo beroa egongo dela nahastura, 13%k pentsatzen dute. Azkenik, 5%k hotza egongo dela pentsatzen du. 6. mailako ikasleen 62%k ere epela egongo dela nahastura pentsatzen dute. 34%k, beroa edo epel beroa egongo dela. 3%k, piskat hotzagoa egongo dela. 5. mailako ikasleen 96%k, epela aterako dela nahastura esaten dute.  10.3.2. Arazoa koantitatiboki planteiatzen diegunean: Marrazkia:    Urriko galdekizunean, 26% ziren asmatzen zutenak. Abendukoan, berriz, 8. mailako ikasleen 29% dira bi tenperaturen batezbestekoa ematen dutenak. Urriko galdekizunean, 33% ziren bi tenperaturen arteko kenketa egiten zutenak. Abendukoan, 8. mailako ikasleen 29% dira bi tenperaturen arteko kenketa egiten dutenak, nahasturaren tenperatura kalkulatzeko. Bi tenperaturen batuketa egiten dutenak ere, nahiko ugariak dira. Nahasturaren tenperatura bi tenperaturen batuketak emango balu bezala. 7. mailako ikasleei dagokienez, 16% dira bi tenperaturen batezbestekoa ematen dutenak. 25%, bi tenperaturen arteko kenketa ematen dute. 44% dira, berriz, bi tenperaturen batuketa ematen dutenak. 6. mailako ikasleei dagokienez, inork ez du tenperaturen batezbestekorik ematen nahasturarentzat. 20% dira, nahasturaren tenperatura bi batugaien tenperaturen arteko kenketatik ateratzen dutenak. 62% dira, nahasturaren tenperatura, osagaien tenperaturen batuketatik ateratzen dutenak. 5. mailako ikasleen 90%k, bi ontzien tenperaturaren batuketa egiten dute, nahasturaren tenperatura ateratzeko. Bien kenketa, 3% bakarrik egiten du. Kasu guztietan garbi ikusten da, Erickson-ek aipatzen duen esperientzia heldu zen ondorio berberetara heltzen garela gu ere: ariketa koalitatiboak errazkiago soluzionatzen dituzte ikasleek, koantitatiboak baino. Eta ariketa koantitatiboen barnean, tenperatura desberdinetan dauden uren nahasketen ariketa zailagoa da, tenperatura berean daudenen ariketa baino: " En cada caso, las tareas cualitativas eran más fáciles que las cuantitativas; y la mezcla de agua a temperaturas diferentes es más difícil que la de agua a la misma temperatura" (Erickson,G., 1985, 105 o.)  11) Beroak bi sistemen arteko energiaren transferentzia adierazten du: horretarako biak tenperatura ezberdinean egon behar dute eta biek interaktuatu behar dute. Tenperaturak eta energiak sistema baten egoera deskribatzen dute. Bien arteko diferentziaz haurrei galdegiten diegunean, iritzi nahiko generalizatua da, " Beroa energia mota bat dela eta tenperatura, beroa neurtzeko erabiltzen dena dela" (B.P.B.12,11), "Tenperatura beroaren neurria dela" (J.C.A.13,5), "Beroa, energia mota bat dela eta tenperatura, neurtzeko erabiltzen dugun forma bat dela" (J.C.A.13,5).  Tenperatura eta beroa errealitate beraren bi aurpegi bezala agertzen zaizkigu: errealitate sustantiboa beroa izango litzateke, errealitate horren agerpen koantitatiboa tenperatura izango litzateke. Erickson-en ikerketan ere, tenperaturaren eta beroaren arteko diferentziaz galdegitean, diferentziarik ez dagoela esaten dute ikasleen 25%ek. Gure haurrengan agertzen denez, benetako errealitatea beroari dagokio. Beroa da sentitzen duguna, beroa da energia, eta tenperatura " beroaren gradu kantitatea da" (M.I.E.8. maila). Beroaren eta tenperaturaren artean agertzen den beste diferentzia bat, gure haurren iritzira, honako hau izango litzateke: beroa tenperatura altuari bakarrik dagokio. Tenperatura, berriz, izan daiteke hotza edo beroa. Hona hemen iritzi hau agertzen duten erantzunak:  - " Beroa, guk sentitzen dugun gauza bat da. Tenperatura ere bai, baina hotza edo beroa izan daiteke" (A.A.13,11). - " Beroa dela tenperatura altua, eta tenperatura izan liteke bajua edo altua" (A.I.I.13,6). - " Tenperatura izan daiteke beroa edo hotza" (I.P.A.13,5). - " Tenperaturak hotzarentzat ere balio du" (A.F.13,6). - " Tenperatura, beroa eta hotza izan daitekeela" (A.P.13,3).  Bide honetatik, beroa zer den galdegiten diegunean, tenperatura altu bat dela erantzungo digute. Erickson-en ikerlanean (1985), tenperaturaren eta beroaren artean diferentziarik ez dagoela esaten bazuten ikasleen 25%k. Gure ikasleek gehiago jotzen dute, beroa tenperatura klase bat dela esatera. Beroa tenperatura dela, baina tenperatura guztiak ez direla bero. Alde batetik, beraz, beroa tenperatura klase bat da. Eta bestetik, tenperatura, bero kantitatearen eta hotz kantitatearen neurketa da. Azpian dagoena beroa da, azpiko bero ezkutu edo hotz ezkutu horren ageriko neurketa, tenperatura izango litzateke. Tenperaturaren nozioa eskuratzeko zailtasun nabarmenak dituzte haurrek: ikasleak ez dira konturatzen, objektu bera tenperatura ezberdinetan egon daitekeela. Ez dute zergati erlazio sistematikorik ezartzen, sustantzia bat berotzearen eta tenperatura gehitzearen artean. Ez dira konturatzen, kontaktuan dauden objektu ezberdinek tenperatura bera lortzeko joera dutela. Egia esan, irakaskuntzaren programek ez dituzte zailtasun hauek kontuan hartzen, eta irakasleek ere ez. Nozio horiek eskuratutzat ematen dira. Beroaren nozioa energiaren nozioaren aurretik ematen da: transferentziaz hitzegiten da, zer transferitu behar den garbi ez dagoelarik. Beroaren nozioa esplikatzeko, objektuen arteko elkarrekintzaren nozioa eman behar da, objektu baten tenperaturak bere ingurunetik dependitzen bait du halabeharrik.  12) Egoera aldaketaren tenperaturari dagokionez, haur askok ez dakite, uraren eta izotzaren egoera aldaketan tenperatura konstante mantentzen denik.  12.1. Izotz kubo bat zenbat berotu litekeen galdetzen diegunean, 8. mailako ikasleen 22%k esango digute, nahi den guztia berotu litekeela; 18%k esango digute, irakin arte edo lurrundu arte berotu litekeela. 36%k esaten digute, urtu artean berotu litekeela. Bakarren batek erantzuten du: " Ezin da berotu, urtu egiten bait da" (A.A.13,11).  7. mailako ikasleen 13%k pentsatzen du, 100ºrante igo litekeela izotz kuboaren tenperatura. Ikasleen 44%k pentsatzen du, 0ºtararte igo litekeela eta 24%k pentsatzen du, urtu arte igo litekeela. Hona hemen erantzunetako bat: " Ezin liteke berotu, bestela urtu egingo litzateke" (E.O.12,7).  6. mailako ikasleen 30%rentzat 0ºtaraino igo liteke izotz puskaren tenperatura. 21%rentzat, urtu arte igo liteke. Gainerantzekoek, 0º eta 100º bitarteko tenperaturak ematen dituzte, batzuek 100º ere ematen dituztelarik. Gure ikerketan, beraz, garbi agertzen da, haur askok ez dakitela, uraren tenperatura konstante mantentzen dela egoera aldaketetan.  Izotza zein tenperaturatan urtzen den galdegiten diegunean, 8. mailako ikasleen 31%k esaten dute, 0ºtik gora urtzen dela izotza. 68%k esaten du, 1ºtik 100ºtara bitartean urtzen dela. 7. mailako ikasleen 58%rentzat, 0ºtan urtzen da izotza. 11%rentzat, 100ºtan urtzen da. Gainerantzekoentzat, 0º eta 100º bitarteko tenperaturetan. 6. mailako ikasleen 16%rentzat, 0ºtan urtzen da izotza. Gainerantzekoentzat, 0º eta 100º bitarteko tenperaturetan urtzen da izotza. Ematen dituzten tenperaturen batezbestekoa 28ºtakoa delarik.  12.2. Ikaslea buruketa honen aurrean jartzen dugu:  " Adelak, zink puska bat jartzen du 1000ºC-tan dagoen labe batean. Zinka zein tenperaturatan egongo den minutuero irakurri eta datu hauek lortzen ditu: 30º, 70º, 200º, 420º, 420º, 420º,...Zergatik aurkezten ditu termometroak 420º-tako irakurketa batzuk? Tenperatura iraunkor mantenduko al da 420º-tan? 1000º-tara igoko al da tenperatura?"  Batzuek honela erantzungo digute:  " Hain beroa dagoenean, zaila delako tenperatura igotzea" (A.A.13,11). " Zinkaren irakite tenperatura 420 gradukoa delako" (I.P.A.13,5). " Gehiago ezin delako berotu" (I.J.G.13). " Zinkak ez duelako berotasun gehiago onartzen" (J.U.A.13,2). " Zinkak ezin duelako tenperatura gehiago jasan. Tenperatura berean gelditzen da. Zinka desegin egiten da" (M.M.13). " Zinkak tenperatura gehiago onartzen ez duelako. Urtu egiten delako" (J.L.A.13,5).  420º-tan iraunkor mantenduko al den galdegiten diegunean, 68%k baietz esango digute, tenperatura horretan finko geldituko dela, gehiago igo gabe.  1000ºtara igoko al den zinkaren tenperatura galdegiten diegunean, 72%k ezetz esango digute, zinkaren tenperatura ez dela 1000º-tara igoko.  1991ko Abenduko galdeketaren arabera, 8. mailako ikasleen 68%rentzat, zinkaren tenperatura iraunkor mantenduko da 420º-tan. 72%rentzat, ez da 1000º-taraino igoko. 7. mailako ikasleen 86%rentzat, tenperatura iraunkor mantenduko da 420º-tan. 91%rentzat, tenperatura ez da 1000ºC-taraino igoko. 6. mailako ikasleen 62%rentzat, iraunkor mantenduko da tenperatura 420º-tan. 89%rentzat, ez da 1000º-taraino igoko tenperatura.  420º-tako irakurketak behin eta berriro zergatik agertzen diren galdegiten diegunean, honela erantzuten digute ikasleek:  " Hain beroa dagoenean, zaila delako tenperatura igotzea" (A.A.13,11). " Zinkaren irakite puntua 420º-takoa delako" (I.P.A.13,5). " Gehiago ezin delako berotu, edo metala urtu egin delako" (R.D.12,7). " Zinkak ezin duelako tenperatura handiagoa hartu" (J.A.12) " Behin gradu hauetara helduz gero, kosta egiten zaiolako berotzea" (O.E.7.maila) " Urtu egin delako" (A.G.M.12,7). " 420º bakarrik harrapatzen dituelako" (J.G.12,3). " Urtu egin delako" (N.A.P. 11,4). Erantzun nahiko konpartitua da hau seigarren mailan. " Hautsi egin delako" (R.A.M.11,4). Erantzun hau ere konpartitua da oso. " Ezin da gehiago berotu" (J.E.G.): Erantzun mota honek ere aldeko nahikoa ditu.  Lehenengo galderari erantzuten zioten Tiberghien-en ikasleen 40%rentzat (Tiberghien, 1985), " zinka urtzen ari da" eta 20%rentzat, "zinkak lor dezakeen tenperaturarik altuena da". Sustantzi batek har dezakeen tenperaturak muga bat badu, eta behin muga horretara ezkero, kosta egiten zaio tenperatura altuagoa lortzea.   Bigarren galderari emandako erantzunetan, ikasleen 70%k pentsatzen zuten, tenperatura 420ºC-tan mantenduko zela. 17%k, 1000º-tara igoko zela. Ez dira konturatzen, metal likidoa ere berotu daitekeela eta oreka termikoa lortu bitartean igotzen jarraitzen duela tenperaturak.  12.3. Solido guztiak likido bihur al litezken galdegiten diegunean, 8. mailako ikasleen 50%k ezetz esango digute. Beste 50%k, solido batzuek bai eta besteak ez, erantzungo digute. Likido bihurtu ezin diren solidoen artetik, hauek dira aipatuenak: harria, zuhaitza, hondarra. 7. mailako ikasleen 72% dira solido guztiak likido bihur litezkeela esaten dutenak. 27%k ezetz esaten dute. Likido bihur ezin litezkeenen artean, hauek aipatzen dituzte: egurra, diamantea, haragia, plaiera. 6. mailako ikasleen 45% dira solido guztiak likido ezin bihur litezkeela esaten dutenak. Zein solido ezin litezkeen likido bihur galdeginez gero, gehienek egurra aipatzen dute.  13) " Erik-en ontzian ur gutxi dago eta Estebanenean ur asko. Bi ontziak, indar bereko bi kanping-suren gainean jartzen ditugu. Bi termometroak ere berdinak dira. Bi ontzietan ura irakiten hasten denean, ze tenperatura irakurriko dute Erikek eta Estebanek. Berdina? Desberdina? Zeinek altuagoa?" Marrazkia:      91ko Urrian egindako galdeketan agertzen zenez, 7. mailako ikasleen 51%k uste du ontzi txikiko ura beroago egongo dela. Gauza bera uste dute, 8. mailako ikasleen 41%k, hots, Erik-ek Esteban-ek baino tenperatura altuagoa irakurtzen duela. 91ko Abenduko galdekizunean, 8. mailako ikasleen 54%rentzat, Erik-ek tenperatura altuagoa irakurriko du. 12%rentzat, Erik-ek tenperatura bajuagoa irakurriko du. 33% izango dira, biek tenperatura bera irakurriko dutela pentsatzen dutenak. 7. mailako ikasleen 33%rentzat, Erikek tenperatura altuagoa irakurriko du. 11%rentzat, tenperatura bajuagoa irakurriko du. 55%rentzat, tenperatura bera irakurriko dute biek. 6. mailako ikasleei dagokienez, 55% dira Erikek tenperatura altuagoa irakurriko duela pentsatzen dutenak. 13%k, tenperatura bajuagoa irakurriko duela esaten du. 31%k, tenperatura bera irakurriko dutela biek esaten dute. 5. mailako ikasleen 38%k, Erik-ek tenperatura altuagoa irakurriko duela esaten dute. 32%k, berdina irakurriko dutela. 29%k, Esteban-ek tenperatura altuagoa irakurriko duela. Erik-ek eta Estebanek ze tenperatura irakurriko duten galdegiten diegunean, 8. mailako 52% dira 100 gradu irakurriko dituela Erikek pentsatzen dutenak. 36% dira Esteban-ek 100º irakurriko duela pentsatzen dutenak. Beste graduak ematen dituztenen batezbestekoari begiratzen badiogu, Erikek irakurriko dituen tenperaturen batezbestekoa 86º da eta Estebanek irakurriko dituenen batezbestekoa 75º. 7. mailako 58% dira Erikek 100º irakurriko dituela pentsatzen dutenak. 52%, berriz, Esteban-ek 100º irakurriko dituela pentsatzen dutenak. Beste gradu- irakurketak ematen dituztenen batezbestekoa eginez, Erikek irakurriko dituen tenperaturen batezbestekoa 57ºtakoa da. Estebanek irakurriko dituenen batezbestekoa, 50ºtakoa. 6. mailako ikasleen 14%k bakarrik esaten dute Erik-ek 100º irakurriko dituela. 7%k bakarrik, berriz, Esteban-ek 100º irakurriko dituela. 5. mailako ikasleetako inork ez du esaten Erik-ek 100º irakurriko dituenik, edo Esteban-ek 100º irakurriko dituenik. Andrée Tiberghien-ek (Tiberghien,1985) lehen galdera hau 10-14 urte bitarteko ikasleei ikasturte hasieran planteiatu zienean, 20%k bakarrik erantzun zuten zuzen. Bigarren galdera, 10%k bakarrik erantzun zuten zuzen. Ikasturte amaieran, lehen galdera 70%k erantzun zuten zuzen. Bigarren galdera, 60%k.  14) Zientzilariek diotenez, objektu bat berotzen denean, bere tenperatura derrigorrez igoko da, nola ta transformazio fisiko edo kimikoren bat gertatzen ez den. Baina, zergati-erlazio hori ez dute ikasle guztiek onartzen. Batzuentzat, zergati-erlazio hori sustantziaren araberakoa da. Berotzen ditugunean, uraren , azukrearen eta hondarraren tenperatura igotzen al den galdegiten diegunean,erantzun hauek jasotzen ditugu: 8. mailako ikasleen 100%k pentsatzen dute, uraren tenperatura igoko dela, baina 21%k pentsatzen dute, azukrearen tenperatura ez dela igoko eta ikasleen 25%k pentsatzen du, hondarraren tenperatura ez dela igoko. Erickson-en ikerketan, irakaskuntza jaso aurretik, ikasleen herenak pentsatzen zuen uraren, azukrearen eta hondarraren tenperatura igoko zela, berotzen ditugunean. 7. mailako ikasleen 97%k pentsatzen du, uraren tenperatura igoko dela, baina 74% dira azukrearen tenperatura igoko dela pentsatzen dutenak. Azkenik, ikasleen 50%k pentsatzen du, hondarraren tenperatura ez dela igoko. 6. mailari dagokionez, ikasleen 89%rentzat uraren tenperatura igoko da. 40% bakarrik izango dira azukrearen tenperatura igoko dela pentsatzen dutenak. Hondarraren tenperatura igoko dela pentsatzen dutenak, berriz, 46% dira. 5. mailako ikasle guztientzat, uraren tenperatura igoko da. Baina, 43% dira, hondarraren tenperatura ez dela igoko esaten dutenak. Eta, 56% dira, azukrearen tenteratura ez dela igoko esaten dutenak. Zientifikoek diotenez, objektu bat berotzen dugunean, bere tenperatura derrigorrez igoko da, transformazio fisiko edo kimikoren bat gertatzen ez bada behintzat. Goiko azterketatik garbi ihalgitzen denez, zergati erlazio hori ez dute gure ikasleetako askok onartzen. Ikasle askorentzat, zergati erlazio hori sustantziaren araberako da: urarekin gertatzen dena, ez du nahitaez hondarrarekin edo azukrearekin gertatu behar. Andrée Tiberghien-en ikerketan (1985) agertzen denez, irakaskuntza aurretik ikasleen herena bakarrik baldin bazen, berotzen ditugunean, hondarraren, azukrearen eta uraren tenperatura igoko dela pentsatzen duena, irakaskuntzaren ondoren, kopuru hori 50%era igotzen dela esaten du. 15) Oreka termikoari dagokionez, zenbait objektu kontaktu jarraituan egoten badira gela berean, tenperatura berean egongo dira. Ikasleek ordea, zailtasunak izaten dituzte, gela bereko objektu ezberdinen tenperatura berdintasuna onartzeko, oreka termikoa dagoenean.  15.1. Ikus ondorengo galdera honi ikasleek ematen dizkioten erantzunak:  "Ordu batzuetan labe batean 60º-tan eduki ditugun irina, iltzeak eta ura tenperatura berean egongo al dira?"  Ikasleen 87%k, tenperatura desberdinean egongo direla erantzuten du. 7. mailako ikasleen 88%rentzat eta 8. mailako ikasleen 86%rentzat, tenperatura ezberdinean egongo dira ordu batzuetan labe batean 60ºtan eduki ditugun irina, iltzeak eta ura. Galdera berberari erantzunez, 91ko Abenduan erantzun hauek ematen dituzte gure ikasleek: 8. mailako ikasleen 58%rentzat, irinaren tenperatura 60ºtakoa izango da. Gainerantzeko ikasleek, hots, 42%k pentsatzen du beste tenperatura batean egongo dela. Ematen dituzten tenperaturen batezbestekoa: 36ºtakoa da. Iltzeen tenperatura 60ºtakoa izango dela pentsatzen dutenak, 66% dira. 34% dira beste tenperatura batean egongo dela pentsatzen dutenak. Ematen dituzten tenperaturen batezbestekoa, 67ºkoa da. Uraren tenperatura 60ºtakoa izango dela pentsatzen dutenak, 79% dira. 21%ek pentsatzen du beste tenperatura bat edukiko duela. Ematen dituzten tenperaturen batezbestekoa, 67ºtakoa da hemen ere. Ikusten dugunez, irinaren tenperatura igoko da gutxien, bai batezbestekoari begiratuz, bai 60 gradutara igoko dela pentsatzen duen portzentaiari begiratuz. Uraren tenperatura eta iltzearen tenperatura berdin igoko dira, batezbestekoari dagokionez, baina, portzentaiari dagokionez, gehiago dira uraren tenperatura 60ºtara igoko dela pentsatzen dutenak, iltzearen tenperatura 60ºtara igoko dela pentsatzen dutenak baino. 7. mailako ikasleen 47%rentzat, irinaren tenperatura 60ºtakoa izango da. Iltzeen tenperatura 60ºtakoa izango dela pentsatzen dutenak, ikasleen 44% dira. Uraren tenperatura 60ºtakoa izango dela, berriz, ikasleen 58%k pentsatzen du. 6. mailako ikasleen 25% bakarrik dira irina, iltzeak eta ura tenperatura berean egongo direla pentsatzen dutenak. 75%k, beraz, hiru sustanztia horiek tenperatura ezberdinean egongo direla pentsatzen dute. Galdera honi emandako erantzunetan garbi agertzen den beste puntu bat honako hauxe da: Irinaren tenperatura oreka termikoaren azpitik geldituko da. Iltzeen eta uraren tenperatura, aitzitik, oreka termikoaren gainetik geldituko da. Tiberghien-en azterketan agertzen denez, irina 60ºC baino tenperatura bajuagoan egongo da ikasle gehienentzat, iltzeak 60º baino gehiagoan egongo dira eta ura 60ºC-tan egongo da. 15.2. Gela bateko gauza ezberdinak (mahaia, kristala, liburua,ganibeta,...) tenperatura berean egongo al diren galdegiten diogunean, ezetz esaten digute ikasleen 92%k. 91ko Abenduko galdekizunean, 8. mailako ikasleen 79% dira tenperatura desberdinean egongo direla pentsatzen dutenak. 7. mailako ikasleen 88% dira tenperatura ezberdinean egongo direla pentsatzen dutenak. 6. mailako 82% dira gelako gauza ezberdinak tenperatura ezberdinean egongo direla pentsatzen dutenak.  15.3. Egun hotz batean bizikletaren manilarraren metalezko eta plastikozko zatia tenperatura berean al dauden galdegiten diegunean, ezetz erantzungo digute 7. eta 8. mailako ikasleen 100%k. 91ko Abenduko galdekizunean ere, 8. mailako ikasleen 95% dira tenperatura desberdinean egongo direla pentsatzen dutenak. 82%k pentsatuko du manilarraren plastikozko zatiak tenperatura altuagoa duela, metalezko zatiak baino. 7. mailako ikasleen 100%k ere pentsatzen du manilarraren bi zatiak tenperatura ezberdinean egongo direla. 6. mailako ikasleen 96%k ere gauza bera pentsatzen dute: bi zatiak tenperatura ezberdinean egongo direla. Haurrek ematen dituzten erantzun hauetan garbi agertzen dena hauxe da: beren sentipenetan oinarritzen direla erantzunak ematerakoan. Sentipenek zeresan handia dute haurrek ematen dituzten erantzunetan. Pertzepzioak ere indar handia duela esango genuke. Objektibitate zientifikoari ez diote lekurik uzten, eta klasean fisikako azalpenak entzutean, beren aurreiritziak oso fermuki finkatuak daudela ikusiko da.  16) Beroaren garraioari buruzko iritziak aztertzeko, Andrée Tiberghien-ek (Tiberghien, 1985) ondorengo hauek bezalako situazioak planteiatu izan dizkie ikasleei: - Zeintzu dira materiale egokiak etxe baten isolamendu termikorako? - Zeintzu dira materiale egokiak altzairu bola berotu(edo hoztu) baten isolamendu termikorako? - Zeintzu materiale dira egokiak, edari bero edo baten isolamendu termikorako? Honelako galderei erantzunak ematerakoan, haurren azalpenak kategoria ezberdineta banatzen dira: - Materialeak berak hobeto edo gaizkiago gordetzen du hotza edo beroa. - Materialeak berak dauka berez, hotz edo bero egoteko propietatea.  16.1. Guk ikasleei galdegiten diegunean, ze ontzi klase aukeratuko luketen edari bat bero edukitzeko, 8. mailako ikasleen 27%k plastikozko ontzia aukeratuko lukete. 22%k metalezko ontzia. Bakarren batzuk burnizkoa edo kristalezkoa aukeratuko lukete. Oso kontatuek larruzkoa, egurrezkoa, paperezkoa. 7. mailako ikasleen 63%k metalezko ontzia aukeratuko lukete edaria bero edukitzeko. 16%k, larruzko ontzia aukeratuko lukete. 6. mailako ikasleen 35%k plastikozko ontzia aukeratu luke edaria bero edukitzeko. Beste 35%k, metalezko ontzia aukeratuko luke. 10%k, larruzko ontzia aukeratuko luke.  16.2. Edaria hotz mantentzeko ze ontzi klase aukeratuko luketengaldegiten diegunean, 8. mailako ikasleen 40%k esaten du, metalezkoa aukeratuko luketela. Gutxiagok, kristalezkoa (18%) edo harrizkoa (18%). 7. mailako ikasleen 36%k harrizko ontzia aukeratuko lukete edaria hotz edukitzeko. 33%k, metalezko ontzia. 13%k, egurrezko ontzia. 6. mailako ikasleen 50%k, metalezko ontzia aukeratuko lukete edaria hotz mantentzeko. 19%k, plastikozko ontzia, eta 15%k, harrizkoa.  16.3. Izotz puska bat hotz mantentzeko ze ontzi klasetan sartuko luketengaldegiten diegunean, 8. mailako ikasleen 66%k esaten dute aluminiozkoan sartuko luketela. Oso kontatuek esaten dute, larruzkoan, trapuzkoan, plastikozkoan sartuko luketela. 7. mailako ikasleen 58%k esaten digute, metalezko ontzian sartuko luketela izotz puska, hotz edukitzeko. 38%k, zatoan edo larruzko ontzian sartuko luke. 6. mailako ikasleen 92%k, metalezko ontzia erabiliko luke, edaria hotz edukitzeko.  16.4. Era berean galdera hau ere egiten diegu: Bi izotz puska berdin hartzen ditugu. Bat aluminiozko paperean biltzen dugu eta bestea artiletan edo egunkari paperean biltzen dugu. Zeinek iraungo du gehiago, urtu gabe? 8. mailako ikasleen 83%k esaten dute, aluminiozko paperean iraungo lukeela gehien urtu gabe. 17%k bakarrik esaten dute, artilezkoan edo paperean iraungo lukeela gehien. 7. mailako ikasleen 80%k aluminiozko paperean bildutakoak iraungo du gehien. 8%rentzat, paperean bildutakoak, eta 11%rantzat, artilean bildutakoak. 6. mailako ikasleen 100%rentzat, aluminiozko paperean bildutako izotz puskak iraungo luke gehien urtu gabe. Erantzun hauetan garbi agertzen da, ikasleek epelago bezala sentitzen dituzten objektuei, berez beroago izatearen propietatea edo beroa hobeto mantentzeko gaitasuna egozten dietela: plastikoaren edo artilearen kasua. Ikasleek hotzago bezala sentitzen dituzten objektuei, berez hotzago izatearen propietatea edo hotza hobeto mantentzeko gaitasuna egozten dietela: metalaren kasua. Izotz puska bat hotz mantentzeko propietate egokia aluminiozko paperari egozten diote. Erantzun hauetan agertzen denez, beren ingurunean freskoena bezala sentitzen dituzten objektuei, hotza hobeto mantentzeko gaitasuna egozten diete. Ikasleen ideiak objektuen edo gertakarien propietateekin arlazionaturik agertzen dira, baina ez dute objektu eta sistemen arteko transferentzi edo interakzioaren ideiarik agertzen. Fisikariak sistemak eta beren arteko elkarrekintzak aztertzen ditu, eta sistema horiek deskribatzen ditu, tenperatura bezalako parametroak erabiliz. Ikasleek ez dituzte kontuan hartzen elkarrekintzan diharduten sistema guztiak, objektuak bakarrik hartzen dituzte kontuan. Sistemak ez dituzte deskribatzen tenperatura bezalako egoera parametroen bidez. Irakaskuntzaren bidez gertatzen den ideien garapena aztertzean (Andrée Tiberghien,1985), Tiberghien-ek esaten du, sarritan azalpen bera agertzen dela ikasleengan, irakaskuntzaren aurretik eta ondoren: materialeak ongi edo ez hain ongi erretenitzen ditu beroa eta hotza, diferentzia bakarrarekin: "eroale" eta "isolatzaile" hitzen sarreraren diferentziarekin. Haurren pentsamendua ez da sakonean aldatzen. Ezagutza zati bat gehiago eransteaz at, haurraren interpretazioa berdina da. Ikasle batzuek, irakaskuntzaren ondoren, kotoia eta aluminioa tenperatura berean daudela onartuta gero ere, kotoia beroa dela mantentzen zuten. Horregatik, izotza kotoian edo artilean bildurik errazago urtuko zen, metalean bilduta baino. Beroaren transferentzia kontuan hartzen dutenean, ikasleen interpretazioak fisikaren interpretazioetara hurbiltzen dira. Baina, beroaren transferentziaren ideia erabiltzeak ez du inplikatzen nahi-ta-nahiez azalpen zuzen bat, horrek elkarrekintzan dauden sistemen hautespen zuzena eskatzen bait du, eta transferentzia gertatzeko beharrezko den tenperaturen diferentzia kontuan hartzea.  16.5. Haurrei galdetu izan diegunean, (91ko Abendua), zein den materiale egokiena, hozkailutik atera berria den metalezko bola hotz bat hotz mantentzeko, erantzun hauek jaso ditugu: 8. mailako ikasle gehienek aluminiozko papera aukeratzen dute, edo metalezko materialea. Era berean, metalezko bola bat bero mantentzeko materialerik onena zein den galdetu diegunean, harizko, artilezko, telazko, larruzko eta kotoizko materialeak aipatu dituzte nagusiki. 7. mailako ikasleen 41%k zilarrezko papera aukeratzen du metalezko bola hotz mantentzeko. 25%k, metalezko ontzia. Bola bero edukitzeko, berriz, 25%k, larruzko ontzia aukeratuko luke. 25%k aluminiozko papera eta beste 25%k, metalezko ontzia. Artilezko estalkia aukeratuko luke 9%k. 6. mailako ikasleen 36%k metalezko estalkia aukeratuko luke bola hotz mantentzeko. 40%k, aluminiozko papera. Bola bero edukitzeko, berriz, 22%k aukeratuko luke metalezko estalkia. 27%k, artile edo larrua aukeratuko luke. Beste 27%k, plastikoa. Ikasleak, materialearen propietateetan oinarritzen dira, beren aurrikuspenak egiterakoan. Ez dituzte kontuan hartzen elkarrekintzan dauden sistema guztiak, adibidez ingurugiroko airea. Ez dute kontuan hartzen, beroa toki beroenetik hotzenera doala.  16.6. Ura bero mantentzeko ze materialez egindako ontzia aukeratuko luketengaldegiten diegunean, 8. mailako ikasleen 44%k metala aukeratuko luketela esaten digute. 27%k, plastikoa. 7. mailako ikasleen 54%k metala aukeratuko luke, ura bero edukitzeko. 11%k, larrua. 6. mailako ikasleen 36%k, plastikoa aukeratuko luke, ura bero edukitzeko. 32%k, metala. 12%k, larrua. Ura hotz mantentzeko ze materiale aukeratuko luketen galdegitean, 8. mailako ikasleen 73%k metala aukeratuko luke. 7. mailakoen 59%k ere metala aukeratuko luke. 6. mailakoen 66%k ere metala aukeratuko luke. Irakaskuntzaren ondoren ere, haurrak jarrai dezake ideia berak edukitzen. Adibidez, kotoia eta aluminioa tenperatura berean daudela, baina kotoia beroa dela. Eta pentsatzen jarrai dezake, izotza, kotoian bildurik, errazago urtuko dela, metalean bilduta baino: " Izotzaren hotza materialera (metalera) pasatzen da eta kanpora irteten, eta kotoiak kontserbatu egiten du. Kotoiak, metalak baino gehiago kontserbatzen du beroa". Ikusten denez, irakaskuntzaren ondoren, oraindik objektuaren propietateen arabera arrazoitzen jarraitzen du, baina ez ditu propietate berak erabiltzen.  4.1.7.SOLIDOA, LIKIDOA ETA GASEOSOA  Haurrek sarritan arazoak izaten dituzte, itxuraz gertatzen diren transformazioen atzean materiaren kontserbazioa hatzemateko. Transformazio fisiko eta kimikoetan, pertzepzioak esaten dionaren arabera, sustantziak eta materia desagertu egiten dira; piskaka eraikitzen doan kontzeptuaren arabera, berriz, materia partikulaz osaturik dago eta partikula hauek ez dira desagertzen, baizik beren energia eta konfigurazioa aldatzen dute.  * Egoera aldaketei begiratuz, transformazio fisikoen atzean sustantziaren kontserbazioaren ideiarik baduten jakiteko, galdera zenbait egin zitzaizkien Zelanda Berriko 8-17 urte bitarteko ikasleei: " - Zer gertatzen da urak irakiten duenean, lurruna kondentsatzen denean eta izotza urtzen denean?"  Kasu batzutean, ikasleek esaten zuten, sustantziaren izakera aldatu egiten zela transformazioaren buruan. Batzuetan esaten zuten, adibidez, ura aire bihurtzen dela irakiten duenean, lurruna eta airea berdintzat joz. Kasu gehienetan, ordea, ura eta lurruna gauza bera zirela pentsatzen zuten.  Gure ikerketan ikusi dugunez, 6. mailako ikasle gehienentzat, irakiten duenean, ura lurrundu egiten da. Baina, badira, lurruna eta kea nahasten dituztenak: " Kea ateratzen dela" (R.A.11.11). Bada, baita ere, airea eta lurruna nahasten duenik: "Irakitean, aire bihurtzen da, lurrun bihurtzen da ura" (E.E.11,9).  Urak irakiten duenean zer gertatzen den galdegiten diegularik, 7. mailako haur zenbaitek, berotasunari egiten dio erreferentzia:  " Berotasunak mugimendua ematen dio" (E:O.12,8). " Berotasuna gora doalako" (A.O.12,8). " Beroak saltaerazi egiten dio" (M.P.12,3).  7. mailako beste ikasle batzuk, uraren barneko oxigenoa aipatzen dute:  " Barneko oxigenoa gorantz ateratzen delako" (J.A.7.). " Oxigenoa joan egiten zaiolako, orduan, ateratzerakoan, mugitu egiten da" (U.E.M.12,5). " Barneko airea mugitzen delako" (E.S.E.12,6). Lurrunketa aipatzen duenik ere bada.  8. mailan ere, urak irakiten duenean, " lurrundu egiten dela" esaten dute zenbait ikaslek. Baina, "lurruntzea" eta "desegitea" identifikatzen dituzte batzuek: "Lurrundu egiten da; partikulak desegin egiten dira" (L.A.8.). "Partikulak desegin egiten dira eta lurruna sortzen da" (I.M.8.). Maila honetan ere, ikasle batzuentzat: " Urak duen oxigenoa globoak bezalakoetan irteten da, urak irakiten duenean" (G.A.8.).  Kontzepziorik zabalduena, hala ere, urak irakitean haren partikulak edo molekulak lurruntzen direnekoa da:  " Bere partikulak lurrundu eta airera joaten dira" (J.L.8.). " Molekulak lurrun bihurtzen dira" (O.O.8.) " Bere molekulak askatu egiten dira eta gas bihurtu" (I.P.A.8.). " Beroaren eraginez, uraren molekulak lurrun bihurtzen dira" (A.P.8.).  Hemen ikusten denez, ez da ura lurruntzen dena, ura osatzen duten partikula edo molekulak baizik. Partikulei propietate makroskopikoak egozte hau oso zabaldua dago 12-16 urteko ikasleen artean. Fenomeno bera agertzen da Pozo,J.I., Gomez Crespo,M.A., Limon M. eta Sanz Serrano A.-ren ikerketan (1991).  * Lurruna kondentsatzen denean zer gertatzen den galdetzen diegularik, lurruna ur bihurtzen dela esango digute 6. mailako ikasle gehienek. Ikasle hauentzat, ura likido bakarrik da. Lurruna, beste zerbait da: kea, airea,...:  " Ur bihurtzen da, beroak eta kanpoko hotzak txoke egitean" (E.E.11,9). " Lurruna ur bihurtzen da" (U.G.11,4). " Lurruna, hotzarekin kondentsatu eta ur bihurtzen da" (G.M.E.11).  7. mailako ikasle gehienek, " bi aldetako tenperatura desberdinetan" aurkitzen dute azalpena: " Barneko aire beroak eta kanpoko aire hotzak txoke bezala egiten dute" (I.S.12,5). " Lurruna hotzarekin nahasten denean, likido bihurtzen da" (A.O.12,5). " Barneko beroak ura lurrundu egiten du eta gauza hotzarekin topatzean, berriro urtu egiten da" (A.E.A.7.).  8. mailako ikasleek ere antzeko azalpenak ematen dituzte: " Hoztean, berriro molekulak lotu egiten dira. Berotzean, molekulak askatu egiten dira"(A.F.8.). " Lurrundu da beroarengatik eta zerbait hotza topatzen duenean, berriro ur bihurtzen da" (J.L.8.) Haurrek, sarritan pentsatzen dute, lurrun forman dagoenean, ura ez dela ura, aurreko esaldian agertzen den bezala.  * Era berean, izotza fusionatzen denean zer gertatzen den galdegiten diegunean, ur bihurtzen dela esango digute 5. eta 6. mailako ikasle gehienek. Euskarak fusioarentzat erabiltzen duen terminoa "urtu" izateak ere, badu bere eragina. 8. mailako ikasle batzuek hona nola erantzuten dioten galdera horri:  " Izotza fusionatzen denean, molekulak desegin egiten dira eta orduan ur bihurtzen dira" (L.A.8.). Molekulak berak dira desegin eta ur bihurtzen direnak! " Ur bihurtzen direla molekulak ere" (J.C.8.) " Jela urtzen denean, molekulak ere txiki-txiki egiten dira, ura bihurtu arte" (A.M.8.).  Transformazioak, maila makroskopikoan ezezik, maila mikroskopikoan eta maila molekularrean ere gertatzen direla pentsatzen dute haurrek. * - 10ºC-tik - 1ºC-ra iragatean, izotz bloke baten partikulei zer gertatzen zaien galdegitean, 6. mailako ikasleek erantzun mota ezberdinak ematen dituzte: Gehienentzat, molekulak edo partikulak, urtu egingo dira. Zenbaitentzat, molekulak gutxitu egingo dira. Eta, beste zenbaitentzat, molekula edo partikulak handitu edo txikitu egingo dira. Nolabait esateko, maila makroskopikoan gerta litezkeen transformazioak, partikulen mailan ere gertatzen direla pentsatzen dute. Ezagugarri makroskopikoak maila mikroskopikora transferitzen dira: partikulak funditu, berotu eta tamainuz aldatu egingo direla esaten baitute haurrek. Ikuspegi zientifikotik hitzeginda, egoera aldaketa bat energia transferentziaz agertzen da: tenperatura gehiago duen sistematik gutxiago duenerako transferentzia. Egoera aldaketaren garaian, gainera, tenperatura konstante mantentzen da. Egoeraz aldatzen den sustantziak irabazi edo galtzen duen energia, partikulen mugimendua edo energia zinetikoa gehitzen edo gutxitzen erabiliko da. 12-16 urteko ikasleekin egindako ikerketa batean, ikasleek ez dutela beroaren eta tenperaturaren artean bereizkuntzarik egiten ikusi zuen Erickson-ek (1985). 10-13 urte bitarteko ikasle gehienek ez dakite tenperatura iraunkor mantentzen dela egoera aldaketetan (Tiberghien, 1985). Ikasle gehienek ez dituzte egoera aldaketak esplikatzeko termino korpuskularrak erabiltzen. Erabiltzen dituztenean ere, partikulei buruzko kontzepzio alternatiboak darabiltzate (Pozo,J.I., Gomez Crespo,M.A., Limon,M. eta Sanz Serrano A., 1991).  Disoluzioak: Bi osagai edo gehiago dituen disoluzio batean, azken masa, eskuhartzen duten sustantzien masen batuketak ematen du. Bestalde, bolumenaren kontserbaziorik ez da halabeharrez ematen. Sustantzia baten partikulak sar daitezke beste sustantziaren partikulen arteko hutsuneetan, azken bolumena osagaien bolumena baino txikiagoa izan daitekeelarik. Disoluzio prozesuari buruzko haurren lehen ideiak pertzepzioan oinarrituak dira. Azukrearen propietate makroskopikoak ikustean, azukrea "urtu" (sic) dela ikustean, azukreak han jarraitzen duenik ukatu egingo dute. Kontserbazioaren nozioari begira, Piaget eta Inhelder-ek zera ikusi zuten: haurrak lehenik sustantziaren kontzerbazioaren nozioa eskuratzen duela, gero masa eta pisuarena, eta azkenik, bolumenaren kontserbazioarena (1955). Azukrea uretan disolbatu ondoren, oraindik uretan jarraitzen duen galdegitean , 5. mailako ikasleen 38%rentzat, azukreak ez du hor jarraitzen, behin disolbatu eta gero. 6. mailako ikasleen 19%rentzat ere, ez du hor jarraitzen. 8. mailako ikasle askorentzat, azukreak disolbatuta gero ere uretan jarraitzen du: "Uraren zuloetan sartzen da", "Desagertuta, baina hor jaraitzen du", "Ur molekulen artean gelditzen da eta disolbatu egiten da" (I.P.A.8.).  1) Pisua:20 gramo azukre 150 gramo uretan disolbatuko bagenitu, disoluzioak zenbat pisatuko lukeen galdegiten diegularik, 5. mailako ikasleen 39%rentzat, 150 gramo pisatzen jarraituko luke urak. 42%rentzat, 170 gramo pisatuko luke. Gainerantzekoentzat, bien arteko pisu bat. 6. mailako ikasleei dagokienez, 39%rentzat, urak 150 gramo pisatzen jarraituko luke. 44%rentzat bakarrik pisatuko luke 170 gramo. Gainerantzeko gehienentzat, bien bitarteko zerbait pisatuko luke. Azukrea uretan disolbatzean, uraren pisua aldatu egingo ote litzatekeen galdetzean, 6. mailako ikasleen 61%k ezetz esaten digu, ez litzatekeela aldatuko uraren pisua. 7. mailako ikasleen 26%rentzat, disoluzioak 150 gramo pisatuko ditu. 41%rentzat, 170 gramo pisatuko ditu. Beste 32%rentzat, 170 gramo baino gutxiago pisatuko ditu. 8. mailako ikasleen 37%rentzat, 150 gramo pisatuko ditu. Beste 37%rentzat, 170 gramo pisatuko ditu. Gainerantzekoentzat ere, 170 gramo baino gutxiago pisatuko ditu.  2) Bolumenaridagokionez ere, berdintsu gertatzen da:150 cm kubiko uretan 20 cm kubiko disolbatzean, disoluzioaren bolumena zein izango den galdetzean, 6. mailako ikasleen 34%rentzat disoluzioaren bolumena, lehen urak zeukana bera izango da. 52%rentzat, disoluzioaren bolumena, disolbatzailearen eta solutuaren bolumenaren batuketa izango da. 9-14 urte bitarteko ikasle ingelesekin egindako ikerketa batean, erresultatu hauek agertu ziren: adin guztietako ikasleen bi herenentzat, soluzioaren masa txikiagoa zela, osagaien masa baino:  " Parte de una investigación realizada por escrito con alumnos ingleses se dedicó a explorar su razonamiento cuantitativo. Se mostró a los chicos, de edades comprendidas entre los 9 y los 14 años, una determinada masa de azúcar disolviéndose en una masa dada de agua en un vaso, y se les pidió que predijeran la masa de la solución. Aproximadamente dos tercios de los estudiantes de todas las edades predijeron que la masa de la solución sería menor que la suma de las masas iniciales de azúcar y de agua" (Driver,R., 1985, 237 o.). Antzeko ariketa bat egin erazi zitzaien 15 urteko ikasle ingeles eta suediar sail bati. 200 gramo azukre 1000 gramo urtean disolbatzean, azukre soluzioaren masa zein izango zen esateko eskatu zitzaien. Ikasleen heren bat inguruk, soluzioaren masa, osakaien masaren berdina izango zela pentsatzen zuten. Ikasleen erdiak baino gehiagok, soluzioaren masak osakaien masak baino gutxiago pisatuko zuela pentsatzen zuten. Arrazoi ezberdinak ematen zituzten horretarako: - Batetik, azukrea desagertu egiten zen, behin disolbatuta gero. Soluzioaren masa, uraren masa originalaren berdina zen. Gure ikerketan ere antzeko zerbait gertatzen da: 5. mailako gure ikasleen 38%rentzat, uretan disolbatuta gero, azukreak ez du hor jarraitzen. 6. mailako ikasleen 19%rentzat ere, azukreak ez du hor jarraitzen. 7. mailako haurren 88rentzat, azukreak hor jarraitzen du uretan. 8. mailako 90%rentzat ere, azukreak uretan jarraitzen du, disolbatu eta gero. Ikasleengan pertzepzioak eragin handia du, eta zail egiten zaie, azukrea disolbatzean gertatzen den transformazioa itzulkorra dela ulertzea. Horregatik, uretan disolbatzen ("urtzen") denean, azukreak ez du iadanik masarik. - Masa eta bolumena nahastu egiten dituzte. - Azukrea soluzioan hor dago, baina "arinagoa" da. Materiak forma likidoan gutxiago pisatzen duela, pentsatzen dute, forma solidoan baino. Masa ez bada kontserbatzen ere, horrek ez du esan nahi azukrea desagertzen denik (Driver,R., 1985). Adin honetako haur askok, beraz, esperientzia pertzeptiboaren arabera erantzuten dute: pisu eta bolumenaren aldaketarik ez da egongo, azukrea desagertu egingo bait da uretan disolbatzean. Adinean aurreratu ahala, haurrak ez dira agertzen berehalako pertzepzioz hain eraginak. Azukreak oraindik hor jarraitzen duela esaten dutenen portzentaia, handiagoa da.  1. Haurrek eskolan ikasten dute, ura hiru egoeretan egon daitekeela: egoera solidoan, egoera likidoan eta egoera gaseosoan. Baina, gero, praktikan, egoera gaseosoan dagoen ura ez dute ura kontsideratzen. Haurrei galdera bat egiten diegu: " Noiz hartzen du toki gehiago urak: solido egoeran, likido egoeran ala egoera gaseosoan?"  Haurren 68%k esaten dute, solido egoeran hartzen duela urak toki gehiena. 13% esaten du, likido eran hartzen duela urak tokirik gehien. Gainerantzekoek pentsatzen dute, lurrun egoeran hartzen duela tokirik gehien. Bada, solido egoeran eta likido egoeran toki berdina hartzen duela urak pentsatzen duenik ere:  " Solido eran likido eran bezala hartzen du tokia, zeren eta kopuru berbera da, solido bihurtuta. Lurrun eran toki gutxiago hartzen du, zeren eta ura solidoan eta likidoan baino arinagoa da" (J.L.7.)  Urak tokirik gehiena solido eran hartzen duela pentsatzen duen haur batek honela arrazoitzen du bere erantzuna:   " Solido eran. Likidoa bada ezin da leku bat urik gabe geratu, baina solidoa bada tartean leku bat libre geratzen da, eta orduan gehiago okupatzen du" (N.B.8.)  Beste honek, honela arrazoitzen du:  " Beroan uraren propietateak askatu eta txikitu egiten dira, eta hotzean lotu eta handitu egiten dira" (I.G.8.).  Beste ikasle honek honela arrazoitzen du:  " Lurrin eran ez du ezer okupatzen. Likido eran toki gehiago hartzen du, baina solidifikatzean handitu edo, nolabait esateko, puztu bezala egiten da" (B.P.8.) " Solidoa dagoenean, lurruna dagoenean baino gehiago okupatzen du, berotzean partikula batzuk erretzen dituelako" (I.A.8.).  Ikasle askorentzat, ura lurrin eran dagoenean, ez da ia ura. Ez dute ur bezala kontsideratzen. Beren pertzepzioan hain zentraturik egonik, egoera gaseosoan dagoen urik ez dute ia kontsideratu ere egiten. Eta kontsideratzen dutenean, airearekin edo kearekin nahasten dute. Solidoek likidoek eta gasek baino bolumen gehiago dute. Solidoak sustantzi materialez osatuak daude eta likidoak nahiz gasak ez daude sustantzia materialez osatuak.  2. " Ura zergatik lurruntzen da tenperatura igotzean? (100ºC-tara iristean)" Haurrei galdera hau egitean, bi moetetako erantzunak jasotzen ditugu, gutxienez. a) Likidotasuna ematen dioten sustantziak beroarekin desegiten direlako dela esaten dutenak: " Bera osatzen duten partikula batzuk urak berotu eta desegin egiten ditu" (I.A.7.) " Likidogarritasuna ematen dioten sustantziak desegin egiten direlako" (I.B.7.) " Beroak bere likidoa erretzen duelako" (A.E.7.) " Urari gauza batzuk joan egiten zaizkiolako" (M.A.7.) " Urari beroarekin gauza batzuk joan egiten zaizkiolako" (M.A.8.) " Lehortu egiten delako" (A.L.8.) b) Bere propietateak edo bere partikulen propietateak aldatu egiten direlako: " Gasa bihurtzen delako. Partikulak txikitu eta arintzen ditu" (I.O.7.) " Bere propietateak askatu eta arin bihurtzen direlako" (I.R.7.) " Bere molekulak oso txikiak direlako eta neurri batera iristean, lurrun egiten direlako" (A.E.7.) " Molekulak gas bihurtu direlako" (A.C.7.) c) " Ura berotu egiten delako eta soltatu egiten delako oxigenoa" (A.A.8.) " Ura berotuz eta 100º-tara iritsiz, zabaldu egiten delako eta orduan lurrundu egiten da" (A.P.8.) " Beroak uraren atomoak bereizi egiten ditu" (I.P.8.) * Lehen erantzun motan, beroaz likidoaren sustantziaren bat desegin edo desagertu egiten da. Uraren elementuak elkarrekin loturik dauzkan sustantziaren bat desagertzen dela suposatzen dute haurrek. Erantzun mota honetan likidotasuna ematen duen sustantzia bat suposatzen da. Egoera aldaketa baino zertxobait gehiago da. Egoera ezezik, sustantzia bera ere aldatzen da. * Bigarren erantzun motan, uraren elementuen propietateak aldatzen dira. * Hirugarren erantzun motan, uraren elementuen arteko loturak aldatzen dira. Fisikaren gaurregungo ideiatik hurbilago dagoen kontzepzioaren aurrean gaude.  3. Solido guztiak likido bihur al litezke, galdetu diegunean, haur kopuru handi batek (8. mailan gehiengo handi batek) ezetz esango digu, solido guztiak ezin daitezkeela likido bihur. Likido bihurtu ezin daitezkeen sustantzien artean hauek azpimarratzen dituzte, batikbat: harria, egurra eta zuhaitzak, hondarra. Pozo,J.I., Gomez Crespo,M.A., Limon M. eta Sanz Serrano A.-k egindako ikerketan agertzen denez (1991), haurrentzat, solidoak zurrunak dira. Gasek eta likidoek baino bolumen gehiago dute. Beren partikulak ez dira mugitzen. Partikula horiek handiagoak dira likido eta gesenak baino. Likidoen partikulek bibratu egiten dute. Partikulak solidoetan baino aldenduagoak daude. Solidoak bezain dentsoak ez dira. Gasek baino gehiago pisatzen dute. Gasek ez dute pisatzen. Gasek masarik ez dute. Likidoek eta solidoek baino gutxiago pisatzen dute. Mugimenduan daudenean bakarrik egiten dute indarra. Hutsuneak presioa egiten du. Gas baten partikulen artean hutsunerik ez dago.  4.1.8.1. MATERIAREN KONTSERBAZIOA 1. Ikus eta uki daitekeen zerbait da materia adin honetako haurrentzat. Gauza desberdinez osaturik dagoen konposaketa. Batzuentzat, materia gauza solido bat da. Era batera edo bestera, gauza desberdinez osaturiko konposaketa da materia. Guk galdera bat egin diegu ikasleei: " - Eta, nola lotzen dira materiaren elementuak (atomoak) elkarrekin?" Haurrek, nagusiki, bi moetetako erantzunak ematen dituzte: a) Atomoak elkarrekin lotzen dituena iman antzeko zerbait da: " - Atomoak elkarrekin iman antzeko bat daukate. Honela, oso zaila da hauek banantzea" (J.L.7.) " - Iman bat bezala. Bata besteari itsatsiz" (J.L.7.) " - Kola edo iman batez itsatsiak baleude bezala lotzen dira" (B.P.7.) b) Lotura batzuen bidez elkartzen dira: besoez, hankez, sarez, ehunen bidez. " - Adar moduko batzuekin" (M.I.7.) " - Beraiek dituzten hankez" (N.M.7.) " - Bata besteareki kiribilduz edo lotuz" (E.M.8.) " - Sare bat eginez lotzen dira" (E.M.8.) " - Ehunen bidez" (I.E.8.) " - Ehunen bidez atomoak bata bestearekin pegaturik gelditzen dira" (N.A.8.) " - Sare batekin bezala" (O.A.8.)  16.1. Aurreko atalean aztertu dugu, egoera aldaketetan eta disoluzioetan, gure ikasleek nola ikusten duten materiaren kontserbazioa. Orain, errekuntza prozesuen buruan, materiaren kontserbazioa nola ikusten duten aztertu behar dugu: Hasteko, esan dezagun, haurrarengan ez daudela garbi errekuntzari buruzko ideiak: Errekuntzak, gauzak gori jartzea inplikatzen du. Oxigenoa beharrezko da, baina haur askorentzat, oxigenoa erre egiten da. Erretzean, gauzek pisua galtzen dute. Errekuntzak kea botatzen du: materiaren zati bat ke moduan galtzen da. Hondakin solidoak edo errautsak: gelditzen diren zati errekaitzak. Fisikak dioenaren arabera, airea gasen nahastura bat da, eta aireko oxigenoa beharrezkoa da errekuntzarako. Sustantzia bat erretzen denean, oxigenoarekin kimikoki konbinatzen da. Errekuntzaren produktuak, solidoak, likidoak edo gaseosoak izan litezke. Eta, produktuen masa totala, bere osagaien masaren berdina da. 6. mailako ikasleentzat, egurra erretzen denean, bere sustantziak ere erre egiten dira. Barnean dituen sustantziak erre egiten dira. Sustantzia horiek sakabanatu eta txikitu egiten dira: " Dena erreta gero, bere sustantziak ere erre egiten dira. Orduan ez du indarrik, eta txikitu egiten da" (N.A.11,6). " Sustantziak sakabanatu eta txikitu egiten dira" (M,O,11,6). Haur gehienentzat, sustantziak sakabanatu eta txikitu egiten dira. 7. mailako ikasle gehienentzat ere, egurraren partikulak eta sustantziak desegin egiten dira: " Desegin egiten dira, hau da, lehertu, eta egurra, lehertu ondoren, ezin dutenez babestu, egurra ere erre egiten da" (I.U.12). Ikasle zenbaitentzat, partikulak erre egiten dira, beroarengatik: " Partikulak eta molekulak erre egiten direlako" (A.G.12). Egurra bera ezezik, bera osatzen duten partikulak ere erre egiten dira maila honetako ikasle gehienentzat. " Suari indarra ematen diote bere partikulek, eta horrek sua handiagotu eta berotasun handiagoa ematen du" (E.O.7.). 8. mailako ikasleentzat ere, egurraren sustantzia desegin egiten da. Baina, erretzen baldin bada, bere molekulak eta partikulak ere erre egiten dira: " Bere molekulak erre egiten dira. Ikatz bihurtu" (L.A.8.). " Hauts bihurtzen da. Egurraren molekulak erre egiten dira" (G.A.8.). " Egurraren molekulek su hartzen dute" (I.M.8.). " Ba, bere partikulak erre ondoren, txikitu eta banatu egiten dira" (B.P.8.) Honela bada, maila honetako ikasleentzat, egurra erretzen denean, haren partikulak, erre, txikitu, hauts bihurtzen dira. " Molekulak txikitu egiten dira" (A.F.8.) Beste ikasle batzuentzat, partikulak eta molekulak txikitu egiten dira: " Zelulak txikitu egiten dira, eta orduan beltza jartzen da" (U.E.12). " Partikulak estutu eta txikitu egiten dira" (A.C.7.). - " Bere partikulak arindu, txitiku eta banatu egiten dira" (A.O.12,3). 2. Airearen (oxigenoaren) betekizuna errekuntzan: Ikasle gehienek ikusten dute, errekuntzarako oxigenoa beharrezkoa dela. Baina ez denek.  2.1. " Kanpoko espazioan poxpoloak sua egingo al luke" galdegiten diegularik, 5. mailako ikasleen 66%k ezetz esaten digute. Arrazoi bezala, ia denek, oxigenorik, airerik edo atmosferarik ez egotearena jartzen dute. Baina, ezezkoa ematen dutenen artean badira beste arrazoirik ematen dutenak ere:  " Ez luke surik egingo, han haize asko egoten delako" (I.B.10,10). Kanpoko espazioan haizea dagoenaren ideia, ez da batere arraroa adin honetako haurrengan. " Ez, haizeak itzali egiten duelako" (A.O.10,1). " Ez, ezin litekeelako, zeren haizeak itzali egingo luke" (M.J.Z.A.11).  5. mailako ikasleen 33%k baietz esango digute, poxpoloak sua egingo lukeela: " Bai, zeren leku guztietan egin liteke sua" (A.K.11,4). " Bai, oxigeno gabe bero egingo zuen, eta orduan su hartuko luke" (A.O.10). Azken haur honek, badaki kanpoko espazioan oxigenorik ez dagoela, baina, oxigenoak errekuntzan betetzen duen funtziorik ez ezagutzaean, poxpoloak sua egingo duela esaten du. 6. mailako ikasle gehienentzat, kanpoko espazioan poxpoluak ez luke surik egingo.  2.2. " Zergatik hartzen du suak indar gehiago haizea ematean?"  5. mailako haurrik gehienentzat, haizeak sua aldebatetik bestera zabaltzen duelako, sua sakabanatu egiten duelako. Bakarren batek edo bestek esaten du: " Suak, erretzeko, airea behar duelako" (J.A.B.10,1). " Oxigenoak gas partikulak dauzka, eta orduan indar gehiagoz pizten da sua" (A.O.10).  6. mailako ikasle gehienentzat ere, haizeak sua egur guztian zabaltzen duelako gertatzen da hori: " Zeren haizeak sua zabaldu egiten du eta orduan leku gehiago hartzen du suak" (U.G.11,4). Beste arrazoirik ere ematen dute: " Haizeak indarra ematen diolako" (R.A.M.11,11). " Oxigenoa behar duelako" (B.C.E.11,5). " Batzutan haizeak energia ematen diolako suari" (G.M.E.11). " Haizeak indarra duelako" (I.Z.11).  7. mailako ikasleentzat, haizeak sua " indartu", "zabaldu" egiten du. "Oxigenoaren laguntzaz sua indartu egiten delako", "Suak airea behar duelako".  8. mailako ikasleentzat ere, haizea ematean azkarrago erretzen da, " Suak oxigenoa behar duelako". "Airean oxigenoa dagoelako eta suak oxigenoaren bidez erretzen duelako" (I.P.A.8.).  2.3. " Zergatik itzaltzen da kandela bat, edalontziz estaltzen dugunean?"  5. mailako ikasleen 79%rentzat, oxigenorik ez duelako hartzen, oxigenorik ez zaiolako gelditzen gertatzen da hori. Honela: " Barrenean dagoen airea bukatu egiten da eta airerik gabe ezin da pizturik egon" (J.A.B.10,1). Beste erantzun motarik ere ematen dute: " Airea bota diogulako, ixtean" " Beroa ez delako ateratzen" (J.T.11,9). " Kea ez delako joaten" (A.S.A.11,2).  6. mailako ikasle gehienentzat ere, airerik hartzen ez duelako, airea sartzen ez delako, oxigenorik ez duelako, gertatzen da hori. Baina, badira beste erantzunak ere: " Lekurik ez duelako kea botatzeko, eta nola ez den erretzen, basoak aplastatu bezala egiten duelako" (E.E.11,9). " Suak ez duelako lekurik" (U.G.11,4). Haur zenbait badira modu honetan erantzuten dutenak: " Basoa jaistean, haizea sartzen da eta itzali egiten da" (E.R.12).  7. mailako ikasle gehienentzat, " Airerik ez dagoelako", "Oxigenorik ez dagoelako" gertatzen da. " Aire gutxi dagoelako basoan" (I.M.7.). " Suak, jarraitzeko, oxigenoa behar duelako" (E.S.7.).  8. mailako ikasleentzat ere, aire gabe geratu delako itzaltzen da kandela: " Oxigenoa erre duelako eta itzaldu egiten da kandela" (L.A.8.).  2.4. " Platera batean ur piskat edo ardo piskat jartzen dugu. Gero kandelatxo bat, plastilinaz edo ogipapurrez sostengaturik. Kandela pizten dugu eta ondoren edalontziz estaltzen dugu. Platereko ura edo ardoa edalontzian sartzen ikusten dugu. Zergatik gertatzen da hori?" Marrazkia:      a) 5. mailako ikasle gehienek, kandela sostengatzen duen plastilinak ura xurgatzen duelako dela pentsatzen dute: " Ogiak edo plastilinak ura txupatzen duelako" (G.B.10,5). " Plastilinak zurrupatu egiten du eta kandelak plastilinaren hezetasuna kentzen du" (I.G.10,6) " Ogiak eta plastilinak erakarri egiten dutelako" (E.U.10,10).  6. mailan ere haur asko dira bide horretatik erantzuten dutenak: " Behean dagoen ogiak edo plastilinak ardoa xurgatu egiten du. Orduan ardoa barrura sartzen da" (M.L.11,5).  b) Beste haur batzuentzat, sua bera da ura edo ardoa barneratzen duena: " Suak txupatu egiten duelako" (E.S.10,10). " Suak bereganatzen duelako" (G.11,5).  c) Badira presioari erreferentzia egiten dioten haurrak ere: " Presio bat dagoelako eta berotasunak erakartzen duelako" (E.E.11,9). " Presioa egiten duelako basoak" (J.S.11,1). " Haizeak gorantz tiratzen duelako" (J.M.12). " Basoak presioa egiten duelako" (7. maila).  d) 7. eta 8. mailako ikasle askorentzat: " Oxigenoa erre egiten delako, eta orduan, tokia dagoenean, ura gora joaten da" (A.O.7.). " Oxigenoa erre duelako, eta orduan ura gora igotzen da" (A.A.8.). " Aire gabe geratu da eta itzaldu egiten da kandela" (L.A.8.). " Kandelak aire guztia erretzen du eta sua itzaldu egiten da. Airea erre egiten da eta ura barnera sartzen da basoan" (G.A.8.). " Oxigenoa suak erre egiten du eta dena erretzen duenean, urarentzat lekua dago eta sartu egiten da" (J.L.8.). " Oxigenorik ez dagoelako igotzen da ura" (M.M.8.).  e) Azkenik, bakarren batek erantzun bitxiagorik ere ematen du: " Urak oxigenoa duelako" (I.Z.7.) Errekuntzarako oxigenoa beharrezkoa bada, eta urak oxigenoa baldin badu, urak sua dagoen tokira sartu behar du, oxigenoa emateko.  3. Burdin limadura pila bat edo iltze pila bat uzten ditugu itsas ertzean, herdoildu bitartean. Noiz pisatuko zuten gehiago: herdoildu gabe zeudenean ala herdoildutakoan?  5. mailako ikasleen 52%rentzat, iltze herdoilduek herdoildu gabeek baino gehiago pisatzen dute. 44%rentzat, gutxiago pisatzen dute. 2%rentzat, berdin. 6. mailako ikasleen 14%rentzat, iltze herdoilduek gehiago pisatzen dute, herdoildu gabeek baino. 35%rentzat, gutxiago pisatzen dute. 50%rentzat, berdin pisatzen dute. 7. mailako ikasleen 33%rentzat, iltze herdoilduek, herdoildu gabeek baino gehiago pisatzen dute. Beste 33%rentzat, berdin pisatzen dute. Beste 33%rentzat, gutxiago pisatzen dute. 8. mailako ikasleen 56%rentzat, iltze herdoilduek gutxiago pisatzen dute, herdoildu gabeek baino. Hona, ikasle batek nola azaltzen duen bere eritzia: " Gutxiago pisatuko du herdoilduak, zeren partikulak desegin egiten dira" (M.M.8.). 30%rentzat, berdin pisatzen dute. 13%rentzat, gehiago pisatzen dute. Gure ikasleei buruketa forma koantitatiboan aurkeztu diegularik, honako erantzun hauek ematen dituzte:  " Herdoildu baino lehen, iltze pila batek 2.500 gramo pisatzen bazuen, zenbat pisatuko du herdoilduta gero?"  5. mailako ikasleen erdientzat, herdoilduek gehiago pisatuko dute. Beste erdiarentzat, herdoildu gabeek gehiago pisatuko dute. " Herdoilduek gehiago pisatuko dute, ura txupatzen dutelako" (A.O.5.) " Herdoilduek gutxiago pisatuko dute, gastatuak daudelako" (G.B.10,5). 6. mailako ikasleen 50%rentzat 2500 gramo baino gutxiago pisatuko dute, herdoilduta gero. 30%rentzat, berdin pisatuko dute. 19%rentzat, gehiago pisatuko dute. 7. mailako ikasleen 14%rentzat, herdoildu baino lehen eta herdoilduta gero, berdin pisatuko dute. 41%rentzat, herdoilduta gero gutxiago pisatuko dute. 44%rentzat, herdoilduta gehiago pisatuko dute. 8. mailako ikasleen 60%rentzat, herdoildutako iltzeek herdoildu gabeek baino gutxiago pisatuko dute. 21%rentzat, berdin pisatuko dute. 17%rentzat, gehiago pisatuko dute Zenbait haurrek pentsatzen dute, oxido hautsa ez dela burdin limautsa bezain sustantiboa, oxidoak burdina jango balu bezala. Driver-ek aipatu azterketaren erresultatuak hauek dira: 15 urteko ikasleen herenak pentsatzen du, biek berdin pisatuko dutela. Beste herenak pentsatzen du, herdoildu gabeak gehiago pisatuko duela. Beste herenak pentsatzen du, herdoildu gabeak gutxiago pisatuko duela. Azken hauen arteko gutxiengo batek bakarrik pentsatuko du, iltzeen masa igotzen bada, oxigenoarekin konbinatzen delako dela. 10% inguruk esaten du, iltzeen masa igo egingo dela.  " En la misma investigación realizada con alumnos ingleses de 15 años, se les pidió que dijeran cómo cambiaría la masa de algunos clavos cuando se oxidaran. Alrededor de un tercio de los estudiantes predijo que la masa de los clavos aumentaría, un tercio dijo que permanecería igual y otro tercio afirmó que disminuiría. Sólo una minoría adujo que la masa de los clavos aumentaría porque el clavo se combina con el oxígeno del aire formando óxido" (Driver,R., 1985, 249 o.)  Ikasleek, orokorki, errekuntzan, erretzen den sustantziaren pisua gutxitu egiten dela pentsatzen dute, kea eta erregaiak desagertu egiten baitira. Ideia hau kontraesanean dago, eskolan ikasten den beste honekin: errekuntzaren produktuak solidoak izan daitezkeela eta hasierako produktuak baino gehiago pisa dezaketela. Nolanahi ere, errekuntzari eta oxidaketari buruzko haurren ideiarik hedatuena hauxe da: sustantziak masa galtzen duela prozesu horietan.  4. Errekuntzaren buruan gertatzen den materiaren kontserbazioari buruzko haurraren ideiak aztertzeko, beste galdera pare bat egiten dizkiegu haurrei:  4.1. " Astronauta, astronuntzia itxita zigarroa erretzen. Ontziak, barnekoarekin, zigarroa erre aurretik baino gehiago, berdin edo gutxiago pisatuko du, zigarroa erre ondoren?"  5. mailako ikasle gehienentzat, zigarroa erre ondoren gutxiago pisatuko du, aurretik baino. 6. mailako zenbaitentzat ere, gutxiago pisatuko du erre ondoren, erre aurretik baino:  " Gutxiago pisatuko du. Zigarroa erre aurretik, pakete osoa zegoen eta erretakoan, zigarro bat gutxiago" (M.O.11,6). " Gutxiago, zigarroa erretakoan hauts bihurtzen delako" (J.T.6.)  7. mailako ikasleen 51%rentzat, ontziak zigarroa erre aurretik baino gutxiago pisatuko du, erre ondoren. 25%rentzat, berdin pisatuko du. 22%rentzat, gehiago pisatuko du. 8. mailako ikasleen 58%rentzat, erre ondoren erre aurretik baino gutxiago pisatuko du. 29%rentzat, berdin pisatuko du. 12%rentzat, erre ondoren gehoago pisatuko du ontziak, erre aurretik baino. Inglaterrako 11-12 urteko ikasleekin egindako galdeketan ikasle batzuek esaten zuten gutxiago pisatuko zuela, keak eta errautsak zigarroak baino gutxiago pisatuko zutelako. Ikasle gehienek esaten zuten, espaziuntziek gehiago pisatuko zutela, sortutako keagatik eta errekuntz produktuen pisuarengatik. 10%k bakarrik zioten, pisua ez zela aldatuko (Driver, 1985). Driver-ek aipatu emaitz horien eta gure ikasleek diotenaren arabera, adin horretako ikasleek ez dute kontuan hartzen sistema osoa, osagaiak bakarrik baizik.   4.2. " Fosforo puska bat matraze batean jartzen da. Matrazearen eta bere edukiaren masa 205 g. da. Eguzki izpiak fosforora zuzentzen dira eta piztu egiten da. Sorturiko ke zuria uretan disolbatzen da piskaka piskaka. Behin hoztu eta gero, matraza eta bere edukia berriro pisatzen dira. Zenbat pisatuko duela iruditzen zaizu: - 205 g. baino gehiago. - 205 g. - 205 g. baino gutxiago. Zure erantzuna arrazoitu ezazu " Marrazkia:      7. mailako ikasleen 41%rentzat 205 gramo baino gehiago pisatuko du. 8%rentzat, 205 gramo pisatuko ditu. 50%rentzat, 205 gramo baino gutxiago pisatuko ditu.   8. mailako ikasleen 20%rentzat, 205 gramo baino gehiago pisatuko ditu. 12%rentzat, 205 gramo. 68%rentzat, 205 gramo baino gutxiago pisatuko ditu.  5. Ikasleentzat, kantitate, sustantzi eta masaren kontzeptuak eraikitzerakoan, itxura fisikoaren aldakuntzen atzetik, aldatzen ez dena hatzeman behar dute. Adibidez, urtuta gero ere azukreak hor jarraitzen duela jakiteko, beharrezkoa du disoluzioaren zaporean pentsatzea edo eta ura lurrunduz gero zer gertatuko litzatekeen pentsatzea. Hasiera batean haurrei zail egiten zaie hori: pertzepzioak eskaintzen dien ebidentziatik izkutuagoan dagoena pentsatzera pasa behar baitute. Denborarekin, ikasleek sustantziaren nozioa eskuratuko dute, eta ez zaie zail egingo aldakuntzen atzetik aldakaitz mantentzen dena hatzematea. Piagetek materiaren kontserbazioaren kontzeptua, materia partikulez osaturik egotearen kontzeptuaren eraikuntzan oinarritzen bazuen ere, geroztik zera ikusi da: ikasle askorentzat materia partikulez osatua baldin badago ere, partikulei buruzko ideiak erabiltzean, ez dutela pentsatzen partikulak aldaezinak direnik, sustantziaren propietate makroskopiko berak dituztela baizik. Honela bada, partikulei buruzko ideiak ez datoz bat nahitaez kontserbazioari buruzko ideiekin, partikulak berak ere, ikusi dugun lez, funditu, kizkurtu, aldatu bait litezke. Hemen ikusten duguna, lehen ere behin eta berriro ikusi duguna da: kontzeptu berriak aurretiko pentsamendu formen sarean integratzeko joera dutela ikasleek. 4.1.8.2. ENERGIA  1) Ikasle talde handi batek, indar bezala, lana egiteko beharrezko den indar bezala, indarra egiteko beharrezko den zerbait bezala, indar izkutu bezala definitzen du energia.  " - Zer da energia? - Beroa eta indarra ematen digun zerbait" (B.P.7.) " - Indarra ematen du" (A.-E.T.7.) " - Gorputz batek lana egiteko duen indarra da energia" (G.A.7.) " - Indarra egiteko beharrezkoa dena" (I.G.8.) " - Indarra sortzen duen zerbait" (P.B. 8.) " - Izkutuko indar bat" (E.M.8.)  Talde honentzat, indar bezala edo indarra egiteko beharrezko den zerbait bezala definitzen da energia. Energia, bere efektuen bidez definitzen da.  2) Beste ikasle talde batek elektrizitate indarra bezala aurkezten digu energia: " Kableen barnetik doan zerbait, argia, berotasuna posibilitatzen duena" (8. maila). Erantzun honetan, energia, argi bezala ezezik, bero bezala ere agertzen da. " Bonbilak etabar pizteko eta erabiltzen dena" (J.C.7.) " Argia pizteko behar den erregaia" (I.J.7.) " Elektrizitateak duena" (A.P.7.) " Argia, elektrizitatea eta beste zenbait gauzen eragilea" (M.I.7.) " Fenomeno bat da. Beroa, hotza, elektrizitatea eta abar sortzen ditu" (A.M.8.) " Argia egiteko erabiltzen dena" (I.E.8.) " Elektrizitateak daukan indarra. Argia eta funtziona erazteko balio du" (A.M.7.)  Bigarren talde honek elektrizitate eta argi sortzaile bezala aurkezten digu energia. Bakar batzuek beroa ere aipatzen dute energiak sortutakotzat. Talde bietako ikasleek, bere efektu ikuskorren bidez definitzen dute energia: indarra, argia, beroa. Ikus dezagun ondorengo ikasle honen erantzuna:  " Zerbait jaio eta gastatzen dena da energia. Gauzak mugitu, berotu erazteko ahalmena duen materia bat da energia" (I.M.8.)   4.1.9. INDARRA ETA MUGIMENDUA  1. Juan Ignazio Pozo eta Mario Carreterok 1987an Pentsamendu Formala eta kontzepzio espontaneoak aztertu zituztenean, indarrei eta mugimenduari buruz mintzatzerakoan zera esaten zuten: "Beste indarren batek beren gain ekiten ez badu, gorputzek hasierako motorearekin kontaktoan zeudenean zeramaten norabidean mugitzen jarraituko dute" dioen printzipioa, inertzia printzipioan postulaturik dagoen mugimendu rektilineoaren biolazio hau, edozein adinetako ikasleengan aurki daitekeela (Pozo, J.I. eta Carretero,M., 1987). Guk, geure aldetik, Pozok eta Carreterok proposaturiko ariketa egin genuen 8. mailako ikasleekin. Hona hemen ariketa:  " Imagina ezazue, norbaitek metal bola bat duela lokarri baten muturrari lotua. Lokarriaren beste muturra eskuan duela, bere buruaren gainetik biraka darabil bola, abiadura osoan. Marrazkian bola ikusten da, goitik begiratuta. Zirkunferentziak, bolak jarraitzen duen bidea agertzen du, eta geziek norabidea agertzen dute. Erdiko lerroa, bolari loturiko lokarria da. Suposa dezagun, lokarria hautsi egiten dela, bola marrazkiak erakusten duen lekuan dagoenean. Marraz ezazu bolak jarraituko duen bidea "  Marrazkia:       Honako hauek izan ziren ondorenak: a) Marrazkia:       Traiektoria guztiz zirkularraren aldekoak, hots, lehen zeraman traiektoriaren antzeko traiektoria egiten jarraituko duela esaten dutenen taldea: 18%. 1991ko Abenduan egindako galdeketan, erantzun hauek irteten dira: 5. maila (N=31): 35%, traiektoria guztiz zirkularraren alde. 6. maila (N=28): 21%, traiektoria guztiz zirkularraren alde. 7. maila(N=36): 5% 8. maila(N=26): 11%. Batezbestekoa: 18%, traiektoria honen aldekoak. b) Marrazkia:         Traiektoria kurbatuaren aldekoak, hots, traiektoria zirkularraren eta rektilineoaren arteko konpromiso moduko traiektoriaren aldekoak: 34%. 1991ko Abenduko galdeketa: - 5. maila: 29%, traiektoria kurbatuaren alde. - 6. maila: 32%, traiektoria honen alde. - 7. maila: 5%, traiektoria honen alde. - 8. maila: 30%. Batezbestekoa:24%, traiektoria honen alde. c) Marrazkia:         Tangentea ez den traiektoria lerrozuzenaren aldekoak: 21%. 1991ko Abenduko galdeketa: - 5. maila: Ikasleem 16%, traiektoria honen alde. - 6. maila: 28%, traiektoria honen aldekoak. - 7. maila: 38%. - 8. maila: 30%. Batezbestekoa:28 %, traiektoria honen aldekoak. d) Marrazkia:         Tangentea den traiektoria lerrozuzenaren aldekoak: 25%. Pozok eta Carreterok dituzten datuen arabera, 27%k bakarrik lortzen dute laugarren maila. 8. mailako gure ikasleen 25%k lortu dute maila berori. 1991ko Abenduko datuen arabera: - 5. maila: Ikasleen 19%. - 6. maila: 17%k lortzen dute maila hau. - 7. maila: 41% lortzen dute maila hau. - 8. maila: 26%k lortzen du maila hau. Batezbestekoa: 25%.  Pozoren arabera (1987a), 60%k ez du lehenengo edo bigarren maila gainditzen. Gure lehen azterketan, 54% dira maila horiek gainditzen ez dituztenak. 91ko datuen arabera, berriz, 42% dira lehen bi maila horiek gainditzen ez dituztenak, 5. mailatik 8. mailara bitarteko ikasleak hartuta. Pozok eta Carreterok ziotenez, ikasle nerabe eta zientzietan espezialdu gabeko heldu unibertsitari gehienek uste dute " objektuak, behin libreki jaurti eta gero, bere hasierako traiektoria kurbazkoa mantentzen duela" (Pozo, 1987). Gure lehen ikerketatik atera daitekeenez, 8. mailako ikasleen erdiek baino gehiagok ere gauza bera uste dute. 91ko galdeketaren arabera, 5., 6., 7. eta 8. mailako ikasleen 42%k ere, objektuak bere hasierako kurbazko traiektoria jarraituko duela uste dute. Beste inolako indarrek ez badu beren gain ekiten, motorrarekin kontaktuan zegoenean mugitzen ari ziren norabide berean mugitzen jarraituko dutela objektuek, pentsatzen dute haur zenbaitek. Mugimendu lerrozuzenaren legearen hauste hau adin guztietako subjektuengan topa liteke, eta noski, gure ikasleengan ere oso ugaria da. Pozok (1987,a) jasotako datuen arabera, Fisikako gaiak ezagutzen zituztenek inertziaren ulerkuntza hobea zuten, historialariek baino, hauek nerabe gazteenak bezalatsu erantzuten baitzuten, B.U.P-eko 3. mailakoek baino okerrago. Ideia honen iraupena ez da harritzekoa. Galileok berak ere kontzepzio bera zuen, eta horrek eragotzi zion grabitazio unibertsalaren legea aurkitzea, horretarako mugimendu lerrozuzen uniformearen ideia beharrezkoa bait zen. 7. puntuan agertuko den ikerketa baten arabera, " mugimendu guztiek indar bat inplikatzen dutela" pentsatzen baldin badute haur askok, ideia haren luzapen bat besterik ez da oraingo hau: mugimendu guztiek, beren traiektorian, sortu dituen indarraren antza dute. Ikasleen hutsegite honen azalpen bezala, ondorengo hau ematen dute gure ikertzaileek: mugimendu guztiek indar bat inplikatzen dutela uste izatetik dator hutsegite hori. Inplikazio horretan oinarrituta, mugimendu guztiek bere traiektorian mugimendua sorrerazi duen indarraren antza eduki behar duela pentsatzen dute ikasleek. Ikasle gehienek ez dute onartzen indarrik gabe mugimendurik egon daitekeenik. Inertziaren ideiarik ez dute. Objektu batek mugimenduan jarraitzen badu, bere motorretik indar bat hartu duelako da.  2. Haur eta nerabeengan sarritan aurkitzen dugun iritzi bat honako hau da: objektu mugikor baten gainean ekiten duten indarrek, mugimendu suzesiboak sortzen dituzte. Badakigu jakin, fisikarientzat, objektu mugikor baten gainean eragiten duten indarrak batu egiten direla, mugimendu bakar bat produzituz. Haur eta nerabe zenbaitentzat, objektu baten gain perpendikularki eragiten duten bi indar, ez dira konbinatzen, baizik modu suzesiboan ekiten dute, objektuaren traiektoria angelu zuzen batek ematen digularik:  " Así, DiSessa (1982) encontró que los sujetos incurrían en lo que significativamente él llama "la estrategia de la esquina aristotélica" que consiste en considerar que dos fuerzas que actúan de modo perpendicular sobre un objato , no se combinan sino que son sucesivas, de forma que la trayectoria del objeto dibuja un ángulo recto" (Pozo,J.I., 1987a, 78 o.)  Projektilaren traiektoriaren problema bat planteatzen diegu gure ikasleei. Problema horretan, objektuak daraman mugimendu horizontala, grabitateari dagokion mugimendu bertikalarekin konbinatu behar da. Ikasleek ez dute pentsatzen bi mugimenduak independenteak direnik. Hona hemen, nola planteatzen diegun problema:  " Marrazki honetan eskala altu bat dakusazu. Bola abiadura handiz doa, geziak markatzen duen norabidean. Marraz ezazu lurrera heldu bitartean jarraituko duen bidea."  Marrazkia:      Lau erantzun mota bereiz daitezke:  a) Kontzepzio aristoteliarra oso haur gutxik ematen dute. Kontzepzio horretan, objektuak bi mugimendu jarraikor ditu: lehena horizontala eta bigarrena bertikala. Marrazkia:    1991ko Abenduko galdeketan, erresultatu hauek agertzen dira: - 5. maila: 6%k ematen dute kontzepzio hau. - 6. maila: 10%, kontzepzio aristoteliarraren alde. - 7. maila: Inor ez kontzepzio honen alde. - 8. maila: 7%, kontzepzio honen alde. Batezbestekoa: 5%, kontzepzio honen alde. Pozo-ren ikerketan: 27% (1987a)  b) Konpromiso diagonala: objektuak bi mugimendu sinple ditu eta bien artean mugimendu konposatu bakar bat ematen dute: biei diagonala zaien mugimendu lerrozuzena, mugimendu lerrozuzen diagonala. Bi mugimendu sinpleei diagonala. Erantzun mota honetan, ez da ulertzen grabitatea indar iraunkor bat dela eta, beraz, abiadura bertikalaren azelerazio iraunkorra produzitzen duela. Hots, abiadura bertikalaren gehitze iraunkorra dagoela. Marrazkia:     Erantzun hau, gure ikasleen 25%k ematen du. Pozo eta Carreteroren esperientzian, 23% dira kontzepzio honen aldekoak. 91ko Abenduko ikerketan: - 6. maila: 14%, konpromiso diagonalaren alde. - 7. maila: 8%, konpromiso diagonalaren alde. - 8. maila: 7%. Batezbestekoa: 9%, konpromiso diagonalaren alde. Geroztik, 1992ko Otsailean egindako galdeketan, 5. mailako haurren 9%k ematen dute kontzepzio hau.  c) Konpromiso kurboa: objektuak bere erorialdian bi mugimendu ditu, eta bien artean mugimendu konposatu lerrokurboa ematen dute. Hasieran mugimendu horizontal bat dago, ondoren mugimendu kurbo konposatua eta azkenik, mugimendu bertikala. Ez dute mugimendu parabolikoa ematen. Abiadura horizontala konstantea denik ez da onartzen. Bi mugimenduak dependiente bezala kontsideratzen dira. Erantzun honen aldekoak 3% dira gure lehen galdeketan. Pozo eta Carreteroren ikerketan 38% dira. Marrazkia:       91ko Abenduko galdeketan: 6. maila: 32%, konpromiso kurboaren alde. 7. maila: 19%, konpromiso kurboaren alde. 8. maila: 57%, konpromiso kurboaren alde. Batezbestekoa: 36, konpromiso kurboaren alde. 5. mailako haurren 18% dira kontzepzio honen alde.  d) Forma parabolikoa duen mugimendu konposatua: objektuak bi mugimendu independente ditu: bat horizontal konstantea eta bestea bertikala, azelerazio uniformearekin. Bien artean, forma parabolikodun mugimendu konposatu bat ematen dute. Marrazkia:    Pozo eta Carreteroren esperientzian 12% dira kontzepzio honen aldekoak. Gure lehen ikerketan, berriz, 70% dira kontzepzio honen aldekoak. 91ko Abenduko galdeketan: - 6. maila: 42% dira traiektoria honen aldekoak. - 7. maila: 72% dira traiektoria honen aldekoak. - 8. maila: 34% dira traiektoria honen aldekoak. Batezbestekoa: 49% dira forma parabolikoaren aldekoak. 5. mailako haurren 65% dira kontzepzio honen aldekoak.  3. Haurrei ondorengo irudia erakusten diegu eta galdera hau egiten diegu:  " Pendulua eskuinetik ezkerrera kulunkatzen ari da. Hor erakusten den puntuan aurkitzen denean, zein diagramak agertuko ditu ongien penduluaren gain ekiten duten indarrak? (igurtzidura baztertuz)".  Richard Gunstone eta Michael Watts-en ikerketan (Gunstone, R. eta Watts M., 1985), 17 urteko ikasleen 50%k "C" edo "D" erantzunak ematen zituzten, mugimenduak indar bat inplikatzen duela dioten erantzunak. Gure ikerketan ere antzeko erantzunak agertzen dira: 18%k A erantzuten dute. 9%k B erantzuten dute. 59%k C erantzuten dute eta 13%k D erantzuten dute. C eta D erantzuten dutenak 72%ra heltzen dira beraz. 1991ko Abenduko galdeketan erresultatu hauek lortzen dira: A irudiaren alde: 5. maila: 24% 6. maila: 17% 7. maila: 13% Batezbestekoa:17% 8. maila: 15% B irudiaren alde: 5. maila: 20% 6. maila: 0% 7. maila: 8% Batezbestekoa: 7%  8. maila: 3% C irudiaren alde: 5. maila: 37% 6. maila: 67% 7. maila: 55% Batezbestekoa: 49% 8. maila: 38% D irudiaren alde: 5. maila: 17 6. maila: 14% 7. maila: 22% Batezbestekoa: 23%  8. maila: 42%  4. Grabitateari buruzko kontzepzio espontaneoak aztertzen hasita, ideia zabalduenetako hauxe da: gorputz astunak azkarrago erortzen direla, gorputz arinak baino. Ideia hau aurki liteke, haurrengan, nerabeengan eta helduengan. Gure ikasleak grabitateari buruzko galdera baten aurrean jarri ditugu. Erantzunak honelakoak izan dira:  "25 mm-ko bi kubo txiki 2 metrotako altueratik erortzen dira: kubo bat plastikozkoa da eta bestea burdinezkoa. Zein eroriko da lehenago? "  Gure ikerketan, 13-14 urtetako ikasle gehienek, burdinezko puska lehenago, azkarrago eroriko litzatekeela esaten dute. 91ko Abenduko galdekizunean, 8. mailako ikasleen 82% dira burdinezko puska lehenago eroriko dela (azkarrago eroriko dela) pentsatzen dutenak. Gauza bera pentsatzen dute 7. mailako ikasleen 91%k, 6. mailako ikasleen 92%k eta 5. mailako ikasleen 87%k. Azkarrago erortzearen arrazoiaz galdegiten zaienean, gehiago pisatzen duelako dela erantzuten dute, ia denek. Hona hemen ikasle batek erantzuten duena: " Haizea badago, burdinezkoa eroriko da lehenago. Haizerik ez badago ere berdin. Gehiago pisatzen duelako" (A.E.T.13 eta kideak). Biak batera eroriko direla esaten dutenek, honela erantzuten dute:  " Batera eroriko dira, klasean frogatu genuelako" (I.P.13,5)× " Batera eroriko dira biak, biek masa bera dutelako" (M.I.14,8).  Haur eta nerabeentzat, objektu astunak azkarrago eroriko dira, arinak baino. Fisikariarentzat, gorputz guztiak azelerazio berarekin eroriko dira, beren masatik independenteki. 5. " - Zergatik globo puztu batzuk gora igotzen dira eta besteak behera erortzen dira?"  - Airez beterik daudenak gora ez direla igotzen, eta hidrogenoz beterik daudenak gora igotzen direla esaten dute batzuek: " Batzuk ez dira igotzen zerura, airez beterik daudelako. Baina, beste batzuk gora igotzen dira, hidrogenoz beterik daudelako" (M.M.13,5).  - Aire arina eta aire astuna bereizten dituztenak ditugu, bestetik: aire arinez puztuak gora igotzen dira eta behera etortzen dira aire astunez puztuak. " Batzuk gora igotzen dira, zeren aire oso arinez puzturik daude. Besteak behera jaisten dira, zeren eta aire astunez beterik daude" (J.L.A.13,5).  - Hala ere, 8. mailako ikasleen talde handienak, gora igotzen diren puxikak gasez beterik daudelako igotzen direla eta behera etortzen diren puxikak, airez beterik daudelako erortzen direla esaten dute. " Goraka igotzen direnak, gasa dutelako"(A.E.T.13). "Gora igotzen direnak gasez puztuak dira eta gasa airea baino arinagoa denez, gora igotzen da. Besteak behera etortzen dira" (M.I.14,8). 7. mailako ikasleen gehiengo handi batentzat ere, gora igotzen diren puxikak, gasez beterik daudelako da. Berdin gertatzen da 6. mailako ikasleekin ere. Hauen gehiengo handi batek ere pentsatzen du, globo batzuk gora igotzen badira, gasa dutelako dela, eta behera etortzen direnak, airea edo haizea dutelako. 5. mailako ikasle gehienentzat ere, gora joaten diren globoak, gasa dutelako joaten dira gora.  - Badira ikasle batzuk, aire beroz puztuak direla gora igotzen direnak eta hotzez puztuak direla behera datozenak, esaten dutenak: " Gorantz igotzen diren globoak, aire beroa dutelako. Aldiz, besteak ez, zeren eta aire hotza dute" (A.L.V.13,11). "Batzuk aire beroa dutelako eta besteek hotza" (I.J.13,4). 7. mailako ikaslerik ere bada, honela arrazoitzen duenik. 5. mailan ere aurki genezake, horrela pentsatzen duenik.  - Bada, haize edo aire gehiago daukana gora igotzen dela eta gutxi daukana behean gelditzen dela esaten duenik ere. Ikus 6. mailako haur honen erantzuna: " Haize gehiago daukana gora igoko da, eta gutxi daukana behera" (X.E.11,11). Edo beste honena: "Batek aire gehiago duelako eta besteak gutxiago" (L.Z.M.11,6). 5. mailan ere iritzi nahiko zabaldua da, airez asko puztutako globoak gora igotzen direnekoa.  - 7. mailan, globo batzuk gora igotzen badira, dentsitate gutxiago dutelako da: " Zeren batzuk dentsitate gutxiago dute eta besteek gehiago" (U.E.M.12,4).  6. " Hidrogenoz beteriko globoa zergatik igotzen da gora?" galdetzen diegunean, aurreko galderaren ildotik erantzuten dute:  - Erantzun mota bat honako hau da: hidrogenoak pisatzen ez duelako, grabitateak ez duelako erakartzen. " Ez duelako pisurik" (A.P.13,3), "Grabitateak ez duelako harrapatzen eta orduan gorantz joango da" (A.M.13). "Ez duelako lur grabitatearen eraginik jasotzen" (E.E.K.11,8), "Zeren hidrogenoak grabitaterik ez dauka eta horregatik hegan egiten du gorantz"(M.O.11,5). "Indarra daukalako eta grabitateak ez duelako jaisten" (J.G.P.11,2). Hemen, dentsitatearen noziorik ez dago. Batzuentzat, beraz, gora igotzen bada, pisurik ez duelako da. Beste batzuentzat, hidrogenoa arina delako, lurrak gutxi erakartzen duelako, pisu gutxi duelako igotzen da: " Pisu gutxi duelako" (I.M.A.12,4), "Hidrogenoa gas elementurik arinena delako" (I.U.12,5), "Gutxi pisatzen duelako" (O.D.A.11,10).  - Erantzun animistarik ere ez da falta: " Zeruan hidrogenoa dagoenez, hark erakartzen du" (M.M.13,5). "Hidrogenoak indarra egiten duelako gorantz eta globoa eraman dezake" (B.P.B.12,11). 7. mailako ikasle batentzat ere, "Hidrogenoak indarra gorantz egiten diolako" (I.S.S.12,4) joaten da hidrogenozko globoa gora. 6. mailan ere bada honelako erantzunik ematen duenik: "Igotze ahamena duelako hidrogenoak" (M.J.O.11,5), "Indarra gorantz duelako" (M.E.12,4).  - Goian agertzen zenaren ildotik, hidrogenoa gora igotzen bada, gasa delako igotzen dela esaten dutenak ere badira: " Hidrogenoa gas mota bat da eta gasa gorantz joaten da" (G.A.A.13,5). Gasaren berezko propietatea da, 8. mailako ikasleen gehiengoarentzat, gorantz joatea. Beste ikasle batek honela erantzuten du: "Barnean gasa duelako" (N.M.G.13). 7. mailako ikasleen talde batentzat ere, hidrogenoa gasa delako igotzen da gora. Berdin esan dezakegu, 6. mailako beste ikasle talde batentzat ere. Garbi dago beraz ikasleek pentsatzen dutena: gasez beterik dauden globoak gorantz joaten dira eta airez beterik daudenak beherantz etortzen dira. Hemen, teoria aristoteliarra agertzen da izkutuan: gorputzek, berezkoa zaien tokira joateko joera dute. Aristotelek, berezko mugimendua eta mugimendu bortxatua bereizten zituen. Bortxatua, indar baten aplikazioz lorturikoa zen. Indar baten eraginez hasi eta indarraren eraginez jarraitzen du. Botatako objektuaren inguruko aireak ematen dio indar hori, aire horrek bultzatuko luke objektua, bere traiektorian zehar. Buridan-en inpetus-aren teoria, Aristoteleren teoriaren garapena izango litzateke. Mugimendua mantentzen duen indarra, "impetus"-ari dagokiona da. Botatako momentuan harriari ematen zaion indarrak, iraungi artean bultzatuko du harria. Iraungitzen denean, mugimendu bertikal naturalak ekiten du eta harria lurrera itzultzen da.  7. Gure ikerketan beste galdera bat egiten diegu haurrei: " Objektu bat airera botatzen dugu, eta eskuak ukitzen ez duenean ere mugitzen jarraitzen du. Zer da mugimenduan jarrai erazten diona? Zergatik jarraitzen du mugitzen?" Marrazkia:           a) Gure ikaslerik gehienek " indarra" eta "bultzada" aipatzen dituzte mugimenduaren jarraipenaren arrazoi bezala. " Eskuak indarra eta bultzada ematen diolako. Baina, bultzada amaitzean, berriro bere lekura itzuliko da. Hau da, eskura" (M.M.13,5). " Zeren eskuaz indarra ematen diogu, inpultsoa ematen diogu gora igotzeko" (J.L.A.13,5). " Besoak inpultsoa ematen diolako" (M.I.14,8). " Eskuaren bultzadak botatzen du" (I.P.13,5). " Eskuaren indarrak inpultsoa ematen dio botatzen duzun gauzari" (J.C.13,5).  b) Bultzada edo indar horrek nola lan egiten duen gehixeago zehazten dutenak ere badira: " Bultzadaren indarrak oraindik gauzaren atzetik jarraitzen duelako" (B.P.B.12,11). " Eskuak indarra ematen dio gauzari eta goian segitzen du" (G.A.A.13,5). " Oraindik indarra ez delako bukatu" (J.A.14,7). 6. mailako ikasle gehienentzat ere, " Indarra goraka duelako" edo "Indarrarengatik" joaten da gorantz. Hona hemen erantzun batzuk: " Indarra egin diogulako lehen, ukitzen genuenean, eta inpultsoak gorantz eramaten duelako" (M.O.11,5). " Eskuak inpultsoa ematen diolako" (U.G.U.11,4). " Indarrak jarraitu egiten duelako" (E.E.K.11,8). 5. mailako ikasleentzat ere, " Inpultsoa ematen diogulako" (I.A.10), "Oraindik indarra duelako" (O.A.M.10,7), "Indarra eman diozulako" (I.G.10,6), "Eskuan inpultsoa eman diozulako" (L.M.10,1) eta antzeko erantzunak jaso ditugu. Mugimenduak, indar bat, inpultso bat suposatzen du.  Guzti honek Newton-en teoriarekin kontrastatzen du. Hark garbi ikusi zuen: gorputz bat abiadura konstantean mugituko da, nola ta kanpoko indar batek ekiten ez duen bere gain. Aristoteles-en ikuskeraren kontra, abiadura iraunkor eta uniformeak ez du azalpenik behar, naturala da. Azalpena behar duena azelerazioa da, mugimenduan gertatzen den aldaketa. Lehengo teorian abiadura eta indarra baziren proportzionalak, Newton-en teoriaren barnean (2.legea), indarra eta azelerazioa dira proportzionalak (F=m.a). Eguneroko bizitzan, igurtziduraren omnipresentzia delata, objektu bat mugimenduan ikusi nahi bada, objektua bultzatu egin behar da. Igurtzidura bera ez da indar bezala kontsideratzen, eta horregatik, mugimendu iraunkor batek indar iraunkor baten aplikazioa eskatzen duela pensatzen dute gure ikasleek. Eta ez gure ikasleek bakarrik. Andrée Tiberghien-ek aipatzen duen ikerketa baten arabera, norvegiar ikasleen kontzepzioak aristoteliarrak bezala agertzen dira. Fisikako karreran aurreratu ahala, ez dute Newtoniar fisikaren ikuskerarik bereganatzen. Ikasle aurreratuenak prestatuagoak agertzen dira inpetus-aren teoria berbalizatzeko. Mugimendu iraunkorrak indar iraunkorraren aplikazioa eskatzen duela pentsatzen dute.  " En Noruega se administraron pruebas de papel y lápiz a estudiantes de escuelas y de la universidad de edades comprendidas entre los 16 y los 19 años, utilizando algunas preguntas originales y otras adaptadas a partir de diversos estudios. Los resultados pusieron de manifiesto las respuestas decididamente aristotélicas - o, dicho de modo más apropiado, correspondientes a la teoría del ímpetu - de los estudiantes noruegos" (Tiberghien,A., 1985, 147-148 o.)  Tiberghien-ek aipatzen duen beste ikerketa bateko ikasleek pentsatzen dutena hauxe da: indar batek objektu baten gain eragiten jarraitu behar du, objektu horrek mugimenduan jarraitu behar badu, baita igurtzidurarik ez dagoen baldintzetan ere. Horrelako indar iraunkor baten eraginik jaso ezean, mugimendua iraungi egingo litzateke.  " La principal cuestión que surge claramente de las respuestas dadas por los estudiantes a las preguntas escritas planteadas consiste en que afirman a menudo que el movimiento constante requiere la aplicación de una fuerza constante. Langford y Zollman, por ejemplo, ponen de manifiesto la fuerza y la persistencia de la idea de que una fuerza ha de seguir actuando sobre un objeto si éste sigue moviéndose, aun en condiciones (simuladas) libres de fricción. Si un objeto no recibe el influjo de una fuerza constante, la fuerza que causa el inicio del movimiento "se gasta" al producirse éste." (Tiberghien,A., 1985, 148 o.).  Aipatu ikerketa horretan agertzen denez, ikasle handien 50% baino gehiagok pentsatzen dute, objektu batek mugimenduan jarraituko badu, beharrezko dela beregan indar batek eragitea.  8. Beste galdera hau ere egiten diegu ikasleei:   " Airera harri bat jaurtikitzen dugu. Eskutik irteten da, A puntutik pasatzen da, B puntura ailegatuz, eta berriro behera eroriz, A puntutik zehar. Irudietan agertzen diren geziek, harriaren gain eragiten duten indarrak agertzen dituzte. Zein irudik agertuko du ondoen harriaren gain eragiten duen indarra, A puntutik pasatzerakoan?"  Richard Gunstone eta Michael Watts-ek agertzen duten ariketa hau (Gunstone,R. eta Watts,M., 1985, 150 o.) londoniar ikasleei planteatu zitzaien, eta ikasleen kopuru handi batek indarraren eta mugimenduaren artean elkarketa esplizito bat egin zuten: harria eskutik irten berria denean, indar handia du, indar hori jaitsi egiten da harria gorantz doan neurrian. Mugimendua gelditzen denean, indarra desagertu egiten da, eta une horretan grabitatea hasten da objektuari lurrerantz tiratzen. Mugimendurik ez badago, inolako indarrik ez dagoela pentsatzen dute. 91ko Abenduko galdeketatik, emaitza hauek jaso ditugu:  a) Harriaren gain eragiten duen indarra, indar bertikala, beherantz tiratzen duena dela pentsatzen dutenak: Marrazkia:      6. mailako ikasleen 32%. 7. mailako ikasleen 13%. Batezbestekoa: 27% 8. mailako ikasleen 38%. 5. mailako ikasleen 53%.  b) Harriaren gain eragiten duen indarra, gorantz bultzatzen duen indar bertikala dela pentsatzen dutenak: Marrazkia:       - 6. mailako ikasleen 60%. - 7. mailako ikasleen 86%. Batezbestekoa: 67%. - 8. mailako ikasleen 57%. 5. mailako ikasleen 43%  c) Harriaren gain inolako indarrek ez duela ekiten pentsatzen dutenak: Marrazkia:      - 6. mailako 7%. - 7. mailako 0%. Batezbestekoa: 3% - 8. mailako 3%. 5. mailako ikasleen 3%.  Garbi ikus dezakegun bezala, ugari dira gure ikasleen artean, goranzko mugimenduak nahitanahiez goranzko indarra suposatu behar duela pentsatzen duten ikasleak. 67% dira gure ikerketan, A-tik pasatzean harriak goranzko indarra daramala pentsatzen dutenak. Erdira ere ez dira heltzen, beherantz tiratzen duen indar bat bakarrik ari dela harriaren gain eragiten pentsatzen dutenak: 27%. Garbi, beraz: mugimendua egongo bada, indarra behar da, nahitanahiez. Juan Ignazio Pozok (1987a) beste ikerketa baten berri ematen digu: Mekanikako ikastaro bat amaitu berria zuten unibertsitateko lehen urteko ikasleei eskatu zitzaien, airera botatako txanpon baten gainean ze indarrek ekiten zuten esan ziezaiotela. Ikasleen herenak bi indar oposatu zeudela jokoan pentsatzen zuen. Grabitate indarraz gain, objektuak beste indar bat zuen, gorantz bultzatzen zuena.  " Clement (1982, 1983a) pidió a alumnos de primero de universidad que acababan de completar un curso de mecánica que le dijeran qué fuerzas estaban actuando sobre una moneda lanzada al aire. Sorprendentemente, dos de cada tres sujetos creían en la existencia de dos fuerzas opuestas: además de la gravedad, según ellos el objeto poseía otra fuerza contraria, hacia arriba " (Pozo,J.I., 1987a, 75 o.).  Mugimendu guztiek indar bat eskatzen dutenaren ideia oso orokorra da, beraz. Beste ikerketa batzuk ere gauza bera erakusten digute. Ikasle unibertsitariengan ere oso ideia orokorra da hau. Pozok aipatzen duen beste ikerketa baten arabera, B.U.P.eko ikasleen 98,4%ek, C.O.U.ko ikasleen 93,7%k, unibertsitateko lehen ikasturteko 92,6%k eta zientzietan lizentziaturiko talde baten 90,5%ek uste horixe bera zutela Pozo,J.I., 1987a, 75-76 o.). Mugimenduari loturik doan indarraren ideia hau dutenentzat, indar hori ezarian ezarian gastatu egiten da, erabat izkutatu bitartean. Erabat iraungitzen denean, gorantz bota dugun txanpona berriro beherantz abiatuko da.  9. Haurrek pentsatzen dute, gorputz bat mugitzen ez bada, inolako indarrek ez duela bere gain eragiten. Haurrentzat, ageriko ekintzarik gertatzen ez bada, alferrik da indar baten bila ibiltzea. Gunstone eta Watts-ek (1985) Minstrell- en esperientzia baten berri ematen digute. Esperientzia hartan, batxilergoko fisikako ikasle batzuei zera eskatu zitzaien: geziak erabiliz, mahai batean kokaturiko liburu baten gainean eragiten zuten indarrak seinala zitzatela. Bi ikuspegi agertu ziren: ikasleen erdiek uste zuten, grabitateak eta mahaiak indar oposatuak egiten zituztela. Beste 50%k pentsatzen zuen, grabitateak bakarrik egiten zuela indar bertikal bat. Mahaiak ez du erdian egon besterik egiten. Guk, geure aldetik galdera hau egin genien ikasleei:  " Liburu bat mahai gainean dago kokaturik. Zein indarrek eragiten du bere gain?"   - Ikasle askok, beherantz tiratzen dion indarra bakarrik aipatzen du:  " Indarrak ikustezinak dira. Liburuaren gainean kokaturik daude. Indarrak behekaldera eragiten du. Indarrak, bultzada beheraka egiten du" (M.M.13,5). " Beheraka bultzatzen duten indarrak dira. Grabitazio indarrak hain zuzen" (J.L.A.13,5). " Grabitazio indarrak. Bestela airean egongo zen" (A-E.T.13).  6. mailako ikasle askorentzat, grabitazio indarra bakarrik dago hor jokoan. Bakar batzuentzat, mahaiak egiten duen indarra da aipatu beharreko bakarra.  - Beste zenbait ikaslek, beste indar bat ere hartzen dute kontuan:  " Grabitateak beheraka egiten du, baina mahaiak eusten du" (A.M.13). " Liburuak behe aldera egiten du indarra, baina mahaiak irabazi egiten dio" (I.M.12,11). " Mahaiak bere gainean edukitzeko indar bat egiten du" (J.C.A.13,5).  Indarrik ezean, mugimendurik ez dago haurrentzat. Mugimendurik ikusten ez dutenean, indarrik ez dagoela ondorioratzen dute.  10. Alde batetik, beraz, mugimendurik ezak, indarrik eza adierazten du ikasle askorentzat. Baina, bestalde, gorputz bat mugitzen bada, mugimenduaren norabidean eragiten duen indar bat dagoelako dela pentsatzen dute haur askok. Indarraren norabidea eta objektuaren mugimenduarena berdinak direla pentsatzen dute ikasleek. Guk, gai hau piskat gehiago sakontzeko, ariketa hau jarri genien gure ikasleei:  " Pisu bat bere oreka posizioaren inguru kulunkatzen da. B irudiak, pisua gorantz doanean agertzen du. C irudiak pisua beherantz doanean agertzen du. Puntuen lerroak, denboran zehar gertatzen den posizio aldaketa adierazten du. Egizu B puntuan pisuaren gain eragiten duten indarren marrazkia. Egizu C puntuan pisuaren gain eragiten duten indarren marrazkia. D puntuan pisua anplitude txikiagoan kulunkatzen da. B-n eta C-n agertu den posizioa bakarrik erdiesten du, jaitsiera hasi baino lehen. Egizu D-n eragiten duten indarren marrazkia. "  Marrazkia:          B puntuan pisuaren gain eragiten duten indarrei buruz, erantzun hauek jaso ditugu: 6. mailako ikasleen 70%rentzat goranzko indar bat besterik ez dago hor jokoan. Ikasleen 25%rentzat, beheranzko indar bat besterik ez dago jokoan. 4%rentzat, goranzko eta beheranzko indarrak daude hor jokoan. 7. mailako ikasleen 79%rentzat, goranzko indarra dago hor jokoan. 10%rentzat, beheranzko indarra dago jokoan. Beste 10%rentzat, beheranzko eta goranzko indarrak daude jokoan. 8. mailako ikasleen 60%rentzat goranzko indarra dago hor jokoan. 5%rentzat, beheranzko indarra. 40%rentzat, goranzko eta beheranzko indarrak daude hor jokoan.  C puntuan pisuaren gain eragiten duten indarrei buruz: 6. mailako ikasleen 73%rentzat, beheranzko indarra dago hor jokoan. 17%rentzat, goranzko indarra. 8%rentzat, goranzko eta beheranzko indarrak. 7. mailako ikasleen 88%rentzat, beheranzko indarra dago hor jokoan. 11%rentzat, goranzko indarra dago hor jokoan. 8. mailako 58%rentzat, beheranzko indarrak dago jokoan. 5%rentzat, goranzko indarra. 35%rentzat, goranzko eta beheranzko indarrak daude jokoan.  D puntuan pisuaren gain eragiten duten indarrei buruz, honela pentsatzen dute gure ikasleek: 6. mailako ikasleen 54%rentzat, inolako indarrek ez du eragiten D puntuan. Ikasle horien 12%rentzat, beheranzko indarrak eragiten du. Ikasleen 8%rentzat, goranzko indarrak eragiten du. Ikasleen 25%rentzat, goranzko eta beheranzko indarrek batera eragiten dute. 7. mailako ikasleen 73%rentzat inolako indarrek ez du eragiten pisuaren gaien, D puntuan. 13%rentzat, goranzko eta beheranzko indarrak batera daude jokoan puntu horretan. 8. mailako ikasleen 35%rentzat, inolako indarrek ez du eragiten puntu horretan pisuaren gain. 45%rentzat, goranzko eta beheranzko indarrak daude hor jokoan. 10%rentzat beheranzko indarra dago hor jokoan. Beste 10%rentzat goranzko indarra dago hor jokoan. Mekanikaren arloan diferentzia kontzeptualak aurkitu izan ditu Pozok (1987) Eremuaren mendeko eta Independente diren subjektuen artean, baina teoria alternatibo ezberdinik ez dute agertu. Soil soilik, Eremutik Independenteago zirenak, hurbilago aurkitzen zirela newtoniar kontzeptuetatik.  4.1.10. EURIA. TXIMISTA. AIREA. HAIZEA  4.1.10.1.EURIA  1. 5. mailako ikasleei euria zergatik egiten duen, euria nola sortzen den galdegiten diegunean, 75%k lainoetara jotzen dute esplikazio bila. Gutxi dira itsasoko uraren lurrunketaz mintzatzen direnak. Lurrunketaz hitzegiten dutenak ere, modu animista batean mintzatzen dira: "Lainoak itsasoaren ur piska bat hartzen du eta botatzeko gogoa duenean, bota egiten du" (J.L.5.) Adin honetako haur askorentzat, uraren lurrunketa baino lehenagotik ere hor daude hodeiak. Hodeiak, ur lurrunez bete behar diren ontziak bezala kontsideratzen dituzte. Ikus honako erantzun hau: "Ura lurrundu eta itsasotik hodeietara joaten da. Hodeiak betetzen direnean, euria sortzen da" (I.P.5.) 2. 6. mailako ikasleen artean, hodeia urez bete behar den ontzi bezala kontsideratzen dute oraindik ikasle gehienek:  " Ba, itsasoaren ura hartzen du laino batek eta mendi baten gainetik ezin baldin bada pasa, ba,... deskarga! eta aurrera segitzen du" (I.A.6. maila) "Lainoak itsasotik hartzen du karga eta mendi baten ondoan botatzen du" (K.G.6.) "Hodeiek itsasotik ura hartzen dute eta gero bota egiten dute" (A.E.6.) "Lainoak urez betetzen direnean, ura utzi egiten du" (I.B.6.) " - Euria nola sortzen da? -Lainoa gauean itsasora jaisten da, ura hartzen du eta goian botatzen du" (A.G.6. maila)  Azkenik, 6. mailako beste ikasle honentzat, hodeiak itsasoko uraren lurrunketaz formatzen dira, baina ondoren, berriro, kontzepzio zaharra nagusitzen da. Ikus erantzuna:  " - Euria nola sortzen da? - Itsasoko ura lurrundu egiten da eta hodeiak formatzen dira. Hodeiek mendia jotzen dute, zuloa egiten zaie eta ura erori egiten da" (A.A.L.6. maila)  Elkarrizketa honetan, transizioko fase baten aurrean gaude. Ikasleak badaki iadanik hodeia lurrunketaren bidez formatzen dela, baina ez du utzi erabat hodeia euriaren biltegitzat edo depositutzat hartzen duen kontzepzio zaharra.  3. 7. mailako ikasleen artean kontzepzio bera da oraindik ere nagusi:  " Lainoak ur gehiegi kargatu duenean" ( J.A.J.7.) " Lainoek ebaporatutako ura hartzen dute eta honengatik, dena betetzen direnean, hustu egin behar dute, euria sortuz" (J.G.7.) " Hodeiak, urez pilatzen direnean, beteak doaz eta arkaitzetan txokatzen direnean, euria hasten du" (J.L.7.) " Lainoek lurruna zurgatu egiten dute, likido bihurtuz" (I.A.7.) "Itsasoko ura hodeietara igotzen da, eta hodeia betea dagoenean, euria egiten du" (A.A.7.) " Itsasoko ura ebaporatu egiten da, gero lainoek hartu eta botatzen dutelarik" (A.G.7.) " Itsasoan dauden zelula batzuk lainoetara igotzen dira eta lainoetatik berriro lurrera" (L.V.7.)  Lurrunketa hasi aurretik, lainoak han daude, bete eta hustu litezkeen ontziak bezala. 4. 8. mailako ikasle gehienek ongi ulertzen dute, lainoak lurrundutako urez formatzen direla. Hala ere, badira oraindik aurreko kontzepzioari eusten diotenak. Ikus:  " Lainoek hartzen duten ura botatzean sortzen da euria" (A.U.8.) " Lainoak itsasotik ura hartzen du eta goian bestearekin elkartzen denean, ura erori egiten da" (I.U.8.)   4.1.10.2. TXIMISTA  1. Tximista nola sortzen den galdegiten diegunean, 5. mailako ikasleen 30% ez dakite edo ez dute erantzuten. 25%k, lainoek txoke eginda sortzen dela tximista esaten du. 10%, trumoiek sortzen dituztela tximistak esaten dute. 10%, euriak sortzen dituela tximistak esaten dute.  2. 6. mailako ikasle gehienentzat, bi lainok txoke eginda sortzen da tximista.  " Bi laino karga-karga eginda badaude, eta txokatzen badira, orduan sortzen da tximista" (E.M.6. maila) " Laino negatibo bat eta beste laino positibo bat elkartzen direlako" (M.M. 6.) " Bi laino urez beteta daudenean, txokatzen dira eta tximista sortzen da" (K.G.6.)  3. 7. mailako ikasleen artean, lainoen txokearen ideiatik aparte, beste iritzi hauek ere agertzen dira: " Haize beroa eta haize hotza elkartzen direnean" (M.U.A.7.) " Izarren argien pilaketaz" (A.A.L.7.) " Zeruko maldizioak dira eta hor goikoak botatzen ditu" (K.O.7.)  4. 8. mailako ikasleen 71%k " lainoen txokea" jartzen du tximistaren iturburuan: " Lainoek txokatzean, deskarga elektriko bat gertatzen da" (I.D.P.8.) Badira, ordea, maila honetako ikasleen artean iritzi bitxiago batzuek ere: " Haize beroa eta hotza elkartzen direnean": 14%k mantentzen dute ideia hau. " Lainoak oso kargatuak daudenean, tximista irteten da" (L.O.A.8.)   4.1.10.3. AIREA  1) Gure haurrek airea nola errepresentatzen duten jakin nahirik, Joseph Nussbaum-ek bere ikerketan (1985) erabilitako galderak egin ditugu. Lehenengo galdera hau izan da:  " Suposa ezazu betaurreko magiko batzuk dituzula. Ontzi baten barneko airea ikus dezakezu betaurreko horiez. Marraz ezazu nola ikusiko zenukeen aire hori, aire piskat ateratzeko hutsune bonba erabili aurretik eta erabili ondoren" Aire ereduen marrazkiak:         8. mailako ikasleen 95%rentzat, airea eredu jarraitu baten bidez errepresentatu behar da. 7. mailako ia haur denek, eredu jarraitua erabiltzen dute ontzi barneko airea errepresentatzeko. 6. mailako ikasleen 33%k, airearen errepresentazio eredu diskretoa edo partikulazkoa erabiltzen du. 5. mailako ikasleen 37%rentzat ere, airearen errepresentazio eredu diskretoa da egokiena. Xiringa bidez airea atera ondoren, ontzian gelditzen den airea marrazteko esaten diegunean, 7. mailako haurren kopuru handi batek (34%k), airea botilaren beheko erdian marrazten du airea. Haurren 28%k, botilaren goiko erdian marrazten du airea. Gainerantzekoek, botilaren puntu jakin ezberdinetan edo botila osoan zehar errepresentatzen dute gelditzen den airea. 8. mailako haur batzuk ere, airea botilaren goiko erdian edo botilaren ertzetan marrazten dute, baina haurrik gehienek, airea botila guztian zehar barreiatua marrazten dute. Eredu diskretoa erabiliz, airea partikulaz errepresentatzen dugularik, partikula horiek zergatik ez diren eroritzen galdetzen diegunean, 6. mailako haurrik gehienek, aire partikulen artean "haizea" edo "airea" dagoelako ez direla eroritzen esaten dute. Bakarren batek edo bestek bakarrik esango dute, hutsa edo ezereza dagoela. Eredu diskretoan partikulak zergatik ez diren eroritzen galdetzean, honela erantzuten dute 5. mailakoek: Haur sail batek, " flotatu egiten dutelako" ( I.A.10), edo, "haizeak hegan egiten duelako" (A.M.F.10,3), edo, "airea airean egoten delako" (G.B.10,4) erantzuten dute. Hauentzat, airea bera mantentzen da, eta hutsunearen ideia inplizito mantentzen da. Eredu diskretua puruaren aldeko jarrera agertzen dute. Beste batzuek, "haizeak hor mantentzen dituelako" (J.A.10,10), "aireak goian mantentzen dituelako" (I.G.10,6) eta antzeko erantzunak ematen dituzte. Bigarren talde honetakoek, hutsunerik ez dute onartzen. Partikulen artean ez dago hutsunerik, partikula horiek mantenduko dituen aire edo antzeko zerbait baizik. Jarrera hau mantentzen dutenek, eredu jarraituan jarraitzen dute oraindik. Lehen ariketa honen bidez, airearen partikulazko izakerari buruzko haurren ideia espontaneoak aztertu nahi izan dira. Ikusi dugun bezala, ikasle batzuek "errepresentazio jarraitua" ematen digute eta besteek "errepresentazio diskretoa". Ondoren, bigarren ariketa bat egin erazten zaie ikasleei: " Hemen dituzu, airea atera aurretik eta airea atera ondoren airea nola dagoen adierazten duten eskema batzuk. Marrazki hauek, beste eskola bateko ikasleek eginak dira. Zein marrazkik agertuko du hobetoen frasko baten barneko airea, airea atera aurretik eta ondoren".  Eredu jarraituaren marrazkiak:                Eredu jarraituari gagozkiolarik, 6. mailako ikasleen 11%rentzat, A irudiak agertzen du ongien, beraiek pentsatzen dutena. Berdin gertatzen da 7. mailako ikasleen 33%rentzat. 6. mailako ikasleen 29%rentzat, B irudiak agertzen du ongien. 7. mailako 5%rentzat ere, B irudiak agertzen du ongien. 6. mailako ikasleen 7%rentzat, C irudiak agertzen du ongien berak pentsatzen duena. 7. mailako 25%rentzat ere C irudiak agertzen du ongien berak pentsatzen duena. 6. mailako ikasleen 51%rentzat, D irudiak agertzen du ongien. 7. mailako ikasleen 33%rentzat ere D irudiak agertzen du ongien. 8. mailako ikasleei gagozkielarik, 9% agertzen dira A irudiaren alde, 4% agertzen dira B irudiaren alde, 9% C irudiaren alde eta 76%, D irudiaren alde. Eredu diskretoari gagozkiolarik, 6. mailako ikasleen 16%rentzat, A irudiak agertzen du ongien gertatzen dena. 7. mailako ikasleen 26%rentzat ere bai. 6. mailako ikasleen 24%rentzat, B irudiak. 7. mailako ikasleen 5%rentzat ere B irudiak. 6. mailako ikasleen 12%rentzat, C irudiak. 7. mailako ikasleen 26%rentzat ere, C irudiak. Azkenik, 6. mailako ikasleen 48%rentzat, D irudiak agertzen du ongien, errealitatean gertatzen dena. 7. mailako ikasleem 41%rentzat ere, D irudiak. 8. mailako ikasleen 14%rentzat, A, B eta C- k agertzen dute ongien beren kontzepzioa. Gainerantzeko 85%rentzat, D agertzen du ongien. Eredu diskretoaren marrazkiak:               Bigarren ariketa hau amaitu ondoren, hirugarrena planteiatzen diegu: " Esplika ezazu zer dagoen marrazkiko puntutxoen artean" (Eredu diskretoan)  6. mailako ikasleen gehiengo handi batentzat, haizea edo airea dago partikulen artean eta horregatik ez dira erortzen. Oso gutxi dira, hutsunean dagoela esaten dutenak. Haur talde batek, " Aireak flotatu egiten duela" (J.E. 11,3), edo "Airea goian ibiltzen dela" (N.A.11,7) esango du. Beste batzuek, erantzun kausalaren bidetik, "Aireak ez duelako kargarik" (G.E.11,7), "Oso arinak direlako eta grabitateak ez dielako asko heltzen" (E.E.11,9), "Grabitateak aireari ez diolako tiratzen" (E.G.M.11) eta antzeko erantzunak ematen dituzte.  7. mailako ikasleen 45%rentzat, airea dago aire partikulen artean. Beste 45%rentzat, hutsa edo ezereza dago. Gainerantzekoentzat, hautsa, gasa, beste materiaren bat.  8. mailako ikasle askorentzat ere, airea dago aire partikulak errepresentatzen dituzten marrazkiko puntutxoen artean, edo airea ez diren beste partikula batzuk, edo ikusten ez den beste gauzaren bat:  " Beste gauza bat dago, ikusi ezina" (M.A.8) " Oxigenoa" (J.L.8.) " Beste partikula batzuk" (A.A.8.) " Beste partikula diferente batzuk" (J.L.13,7) " Beste indar batzuk daude" (A.L.8.). " Puntutxo gehiago. Azkenean dena gokio marrazkian bezala ikusi arte" (B.P.8.) (Eredu jarraituko marrazkiari egiten dio erreferentzia).  8. mailako beste ikasle askorentzat, hutsunea edo ezereza dago aire partikulen artean. Hona nola erantzuten duen ikasleetako batek: " Hutsa dago, baina hain juntu daude, ezin dugula hutsune hori sentitu edo ikusi" (A.E.T.8.) Ontzi batean airea daukagu. Airea puntutxoen bidez errepresenta dezakegu. Aire partikulak errepresentatzen dituzte puntutxo horiek. Ikasleei, aire partikula guzti horiek ontziaren hondora zergatik ez diren erortzen galdegiten diegunean, partikulen artean airea dagoelako ez direla erortzen esango digute gehienek. Puntutxo horien artean airea dagoela esaten dute gehienek. Oso gutxik esaten dute, aire partikulen artean ezer ez dagoela. Marrazkia.(208 orrialdea)       7. mailako ikasleei galdetzen badiegu, zergatik ez diren aire partikulak ontziaren hondora erortzen, zerk eusten dien hor aidean, ikasleen 16%rentzat, aire partikulen arteko espazioetan partikula gehiago daudelako ez dira erortzen. Ikasleen 45%rentzat, partikulen arteko espazioetan airea dagoelako. 10%rentzat, partikulek beren mugimendu propio iraunkorra dutelako. 13%rentzat, repultsio (egozketa) indar batek mantentzen dituelako partikulak bereizita. Beste 13%rentzat, airearen dentsitatea oso txikia delako. 8. mailako ikasleen 20%rentzat, aire partikulen arteko espazioetan partikula gehiago daudelako ez dira erortzen hondora aire partikulak. Ikasleen 4%rentzat, partikula horien arteko espazioetan airea dagoelako ez dira erortzen. 33%rentzat, partikulek beren mugimendu propioa eta iraunkorra dutelako. 12%rentzat, partikulen artean egozketa edo repultsio indarrak daudelako, bereizita mantentzen dituztenak. 29%rentzat, airearen dentsitatea oso txikia delako. Hala ere, gauza jakina da, adin honetako haurrek oraindik ere airearen kontzepzio jarraitua dutela nagusiki, eta guk eredu partikulazkoa induzitu egiten diegula, gure irakaskuntzaren bidez. Partikulazko irudia erakutsiz, aire partikulak zergatik ez diren erortzen galdetzen diegunean ere, oraindik airearen eredu jarraitura itzuliko dira, honelako erantzunak emanez:  " Airea dagoelako eta mugitu egiten direlako airearen bidez" (I.P.13) " Tarteetan airea dagoelako eta aire horrek beren tokietan uzten ditu denak" (A.A.8). " Airea dena bat da" (I.J.8.). " Airea ez delako puntuz osatua. Dena bat da" (A.P.8.).  Beraz, aire partikulak errepresentatzen dituzten puntutxoen artean badago beste sustantzia bat, ikasleek aire bezala jotzen dutena.Horregatik esan dezakegu, guk gure ariketan haurrei airea partikula diskretoz (ez-jarraituz) errepresentatzen badiegu ere, haurrek airearen kontzepzio jarraitu bat dutela eta airea kontinuum bat bezala irudikatzen dutela. Aristotelerentzat ezberdintasun absolutua zegoen zeru materialeen eta lurreko materialeen artean. Ilargiaren esferaren azpiko gauza guztiak lau elementu lurtarrez eginak zeuden: lurra, ura, airea eta sua. Zeruak bostgarren elementu puruago batez eginak zeuden: kintaesentziaz. Gure ikasle askoren kontzepzioan, airea sustantzia oso berezia da, masarik eta pisurik ez bait du, eta tokirik ez bait du okupatzen. Gure ikasleek ez dute ulertzen, gas bat partikula ikustezinez osatua dagoela eta gas partikula horiek uniformeki banatzen direla espazio itxian. Gas partikulen artean espazio hutsak daudela eta partikula horiek mugimendu intrinseko bat dutela. Haurrentzat, partikulen teoriaren alderdirik zailenak honako hauek lirateke Nussbaum-en iritzian (1985): hutsaren kontzeptua, partikulen mugimendu intrinsekoa eta partikulen interakzioa. Aristotelerentzat, espazioa ez zen entitate bat, berez, gorputz materialetatik dependentea baizik. Espazio hutsak zentzurik ez zuen beretzat. Materiak jarraitua behar du izan eta espazioa, mundu material jarraituaren mugaraino bakarrik heltzen da. Horregatik, mundu materiala mugatua da. Gaur egun, zientzia Newton-en bidetik dabil. Honentzat, munduko gorputz ezberdinetatik independente da espazioa. Munduak, mugagabea izan behar du, beraz. Kontzepzio honi eutsi zioten atomista grekoek ere. Baina, urte askotan zehar, Aristoteleren kontzepzioa izan da nagusi.  2) 7. eta 8. mailako ikasle gehienentzat aireak ez du masarik. 91ko Abenduko galdekizunetik atera dugunez, 8. mailako ikasleen 29%rentzat aireak ez du masarik. 7. mailako haurren 52%rentzat ere aireak ez du masarik. Berdin, 6. mailako ikasleen 62%rentzat ere, aireak ez du masarik. Maila hauetako ikasleen erdiak baino gehiagorentzat, aireak ez du materiarik. 91ko Abenduko galdekizunean agertzen denez, 8. mailako ikasleen 75%rentzat, airea ez da materia, " materiaren elementurik ez duelako" (M.M.13,5). 7. mailako haurren 44%rentzat, airea ez da materia. 6. mailako ikasleen 37%rentzat ere, airea ez da materia. Ikasleen 56%rentzat aireak ez du tokirik okupatzen. Ikasleen 80%rentzat aireak ez du pisatzen.  " - Aireak pisurik ba al dauka? -Ez. Pisurik ez dauka. Batere ez. Arnasa hartutakoan ez dugu gehiago pisatzen" (A.G.6.) " - Aireari tiratzen al dio lurrak? -Ez. Beno,..., igual bai. Bestela atmosfera joan egingo zen" ( N.E.8.maila)  3) Aireak gorputzen gainean indarrik egiten duen galdegiten diegunean, ikasleen 65%k baietz esango digute. Besteek, ezetz. Haur askorentzat, mugimenduan daudenean bakarrik egiten dute gasek indarra. Aireak ez du ezer egiten orekan dagoenean. 91ko Abenduko ikerketan, 8. mailako ikasleen 95%rentzat, aireak indarra egiten du gorputzen gainean. 7. mailako ikasleen 60%rentzat, aireak indarra egiten du objektuen gainean. 6. mailako ikasleen 75%rentzat ere, aireak indarra egiten du gorputzen gainean. 13%rentzat ez du egiten. 10%rentzat, batzuetan bai eta besteetan ez. Indarra noiz egiten duen, ibilian dabilenean ala geldirik dagoenean, ala bietan, galdegiten diegunean, 8. mailako ikasleen 4%k esango digu, geldian dagoenean egiten duela indarra. 26%k, ibilian dabilenean egingo duela indarra. 69%rentzat, geldian dagoenean eta ibilian dabilenean, bi kasuetan egingo duela indarra. 7. mailako ikasleen erdi ingururentzat, ibilian dabilenean egiten du aireak indarra. Beste erdiarentzat, geldi dagoenean nahiz ibilian dabilenean, bietan. 6. mailako ikasleen 12%rentzat, geldi dagoenean egiten du indarra. 33%rentzat, ibilian dabilenean. 54%rentzat, bietan, geldi dagoenean eta ibilian dabilenean. Haurrentzat, aireak indarra egingo badu, mugimenduan egon behar du. Gure haur gehienentzat, aireak indarra egiten du gorputzen gainean, baina ibilian dabilenean. Ontzi batean dagoen aireak ez du, adibidez, inolako indarrik egiten ontziaren pareten kontra.  4) " Xiringa itxi bat daukagu, eta ur beroaz igurtzitzen dugu bere kanpokaldea, enboloa aske duela eta enboloa posizio berean mantenduz. Zer gertatuko da?" Marrazkia:     Enboloa aske duenean, enboloa irten egingo dela esaten dute 8. mailako ikasle zenbaitek. Gehienek, hala ere, ezer ez dela gertatuko esaten dute. 7. mailako ikasleen 29%rentzat, berdin geldituko da enboloa. 64%rentzat, irten egingo da enboloa. Bakarren batentzat, sartu. 6. mailako haurren 48%rentzat, enboloa irten egingo da. Gainerantzekoentzat, lehen bezala geldituko da.  5) Beste galdera bat ere egiten diegu, airearen indarrarekin erlazionatua dagoena:  " Esfigmometro bat jartzen dugu besoan. Brazaletea puztutzean, aireak estutu egiten du besoa. Airearen flujoa une batean gelditzen dugu, brazaletea puztuta utziz. Aireak indarrik egiten al du orain?"  8. mailako 95%rentzat, aireak indarra egiten segituko du, flujoa gelditurik ere. Marie Geneviève Séré-k egindako ikerketan (Séré,1985), 12-13 urteko haurrek pentsatzen dute, brazaleteak ez duela presionatzen jarraitzen.  6) Zeinen forma aldatzen den errazago galdegiten diegunean, likidoen ala gasen forma aldatzen den errazago galdegiten diegunean, ikasleen 82%k likidoen forma aldatzen dela errazago esango digute.  7) Ikasle ia denentzat, airea berotzen da. 91ko Abenduko ikerketan agertzen denez, 8. mailako ikasleen 100%rentzat, airea berotzen da. 7. mailako haurren 97%rentzat, airea berotzen da. 6. mailako ikasleen 79%rentzat ere, airea berotzen da.  8) Aire beroa aire hotza baino arinagoa ala astunagoa den galdegiten diegunean, 30%k astunagoa dela esango du. 60%rentzat, aire beroa aire hotza baino arinagoa da. 10%rentzat berdina da, ez astunagoa eta ez arinagoa. 1991ko Abenduko galdeketaren arabera, 8. mailako ikasleen 66%rentzat, aire beroa hotza baino arinagoa da. Ikasleen 29%rentzat, aire beroa hotza baino astunagoa da. 4%rentzat, berdin pisatzen du. 7. mailako ikasleen 36%rentzat, aire beroa astunagoa da hotza baino. 41%rentzat, arinagoa da. 22%rentzat, berdina da. 6. mailako ikasleen 21%rentzat, aire beroa aire hotza baino arinagoa da. 32%rentzat, aire beroa aire hotza baino astunagoa da. 46%rentzat, berdin pisatzen dute aire beroak eta aire hotzak. 5. mailako ikasleen 25%rentzat, aire beroa aire hotza baino astunagoa da. 15%rentzat, aire beroa aire hotza baino arinagoa da. 59%rentzat, berdin pisatzen dute aire beroak eta aire hotzak. Zergatik den arinagoa galdetzen diegunean, honela erantzuten digute: " Arinagoa da, zeren beroaz dena, edo bere sustantziak, desegin egiten dira. Eta orduan, bere pisua gutxitu edo desegin egiten da" (M.M.13,5) " Arinagoa. Beroa gora igotzen denez, gutxiago pisatzen du" (I.P.13,5).  9) Ikasleei galdera bat egiten diegu: " Ontzi huts estali batean, itxita dagoelarik hutsa egin dugun ontzi batean, termometro bat sartzen dugu. Gero, ontzia berotu egiten dugu. Termometroak ez du ontzia ukitzen, hari batetik zintzilik bait dago. Termometroak markatzen duena aldatuko al da? Termometroak markatzen duena igoko al da?".  Marrazkia:       8. mailako ikasleen 65%k ezetz esaten dute, termometroak markatzen duena ez dela aldatuko. 34%k baietz esaten dute. Honela arrazoitzen dute:  " Ontzi barnean airerik ez dagoenean, termometroaren tenperatura ez da aldatuko" (M.M.13,5). " Bai, zeren kanpoko ontzia beroa badago, barnean ere beroa egon behar du" (J.L.A.13,5). " Ez, airerik ez dagoenez, termometroak ez du ezer berorik somatzen, airerik gabe eta ontzia ukitu gabe" (B.P.B.13,6) " Ez, zeren ez zegoen airerik" (A.I.I.13,6). Gehienek honelatsu erantzuten dute: " Ez da berotuko, airerik ez duelako barnean". Edo, " Ez, ez dagoelako ezer barnean, eta ezer ez badago, zer berotuko da?" (A.F.O.13,6). " Bai, ontzi barnean beroa sortzen delako"(A.A.13,11). " Bai, ontziak botatzen duen berotasuna termometrora heltzen da eta termometroaren orratza igo egiten da" (I.M.12,11). " Bai, zeren suak beti berotu egiten du eta suaren berotasunak boteilara pasa daitezke eta ondoren termometrora pasatzen dira, tenperatura aldatuz" (A.P.13,3).  7. mailako ikasleen 46%rentzat, termometroak markatzen duena aldatuko da. 53%rentzat, ez da aldatuko. Ezezkoa ematen duten gehienek, ez dela aldatuko " airerik ez dagoelako barnean" esango dute. Baiezkoa ematen dutenek, honelako erantzunak ematen dituzte: " Bai, zeren kristala berotu eta barrengoa ere berotu egingo da" (L.A.A.13,4). " Bai, ontzia berotzen bada, tenperatura igoko da" (I.M.13,7). " Bai, boteila barrua berotu egiten delako" (J.A.12,6). " Bai, kristaletik beroa pasatzen delako" (I.O.13,8). " Bai, beroa boteilaren barruan sartuko da" (K.U.12,2).  5. mailako ikasleen 37%rentzat, termometroak markatzen duena igo egingo da ontzia berotzean.  10) Beste galdera hau ere egiten diegu ikasleei:  " Ontzi itxi bateko airea berotzen badugu, airea gehitu egingo al da?"  8. mailako ikasleen 29%k baietz esaten digute, airea gehitu egingo dela. Hona hemen, haur batek nola erantzuten duen: " Botila barnean kokatzen den airea gehitu egingo da, zeren hau egoera gaseosora bueltatuko da, eta orduan gehiago zabalduko da, botila itxita badago" (M.M.13,5).  7. mailako ikasleen 58%rentzat, airea gehitu egingo da, berotzen dugunean. 6. mailako ikasleen 39%rentzat ere, airea gehitu egingo da, berotzen dugunean. 60%rentzat, ez da gehituko. 5. mailako kasleen 25%rentzat, airea gehitu egingo da, berotzean. 31%rentzat, airea gutxitu egingo da. 43%rentzat, berdin mantenduko da.  11) Beste galdera: " Ontzi ireki bateko airea gehitu ala gutxitu egingo da ontzia berotzean?"  8. mailako ikasleen 17%rentzat, airea gehitu egingo da. 8%rentzat berdin geldituko da. 73%rentzat, airea gutxitu egingo da. " Gutxitu, zeren aire beroa gorantz igotzen da eta atera egingo litzateke" (B.P.B.12,11). 7. mailako ikasleen 32%rentzat, airea gutxitu egingo da. 28%rentzat, gehitu egingo da. 39%rentzat, berdin geldituko da. 6. mailako ikasleen 21%rentzat, airea gehitu egiten da, ontzi irekia berotzean. 32%rentzat, gutxitu egiten da, ontzia berotzean. 14%rentzat, berdin mantentzen da. 5. mailako ikasleen 29%rentzat, ontzi irekia berotzean, airea gehitu egiten da ontzian. 48%rentzat, airea gutxitu egiten da. 22%rentzat, berdin mantentzen da.  12) Beste galdera hau egiten diegu baita ere ikasleei:  " Nekanek balantza bat eta frasko itxi bat daramatza patiora. Fraskoan airea bakarrik dago. Fraskoa balantzan jartzen du; balantzaren orratza masa txikienen mugimenduarekin ere mugitu egiten da. Beha ezazu orratzaren posizioa, orekan dagoelarik. Nekanek eguzkitan uzten du bere ekipoa ordu batzuetan eta orratzaren posizioa berriro behatzen du. Aukera ezazu momentu horretan orratzak duen posizioa agertzen duen marrazkia ".  Marrazkia:        Eguzkitan egon ondoren aire fraskoak gehiago pisatuko duela pentsatzen dutenak: 5. mailako ikasleen 31%, 6. mailako ikasleen 40%, 7. mailako ikasleen 17% eta 8. mailako ikasleen 21%. Aire fraskoak, eguzkitan egon ondoren gutxiago pisatuko duela pentsatzen dutenak: 5. mailako ikasleen 27%, 6. mailako ikasleen 18%, 7. mailako ikasleen 37% eta 8. mailako ikasleen 65%. Aire fraskoak, eguzkitan egon ondoren lehen bezala pisatzen jarraituko duela pentsatzen dutenak: 5. mailako ikasleen 41%, 6. mailako ikasleen 40%, 7. mailako ikasleen 45% eta 8. mailako ikasleen 13%. Ematen duten erantzuna nola arrazoitzen duten begiratuz gero:  " Aire beroak gehiago pisatzen du" (A.O.12,2). " Aire beroak gehiago pisatzen du, horregatik menditan tenperatura gutxiago" (A.F.13,6). " Eguzkiak airea berotu egiten du, arinago bihurtuz" (J.L.13,5). " Airea berotu egingo da eta beroak gutxiago pisatzen duenez, bestaldera mugituko da" (I.P.13,5). " Beroak pisua kentzen dio eta gutxiago pisatzen du" (J.A.E. 8.). " Gutxiago pisatuko du, potean zegoena derretitu egin du eta" (J.A.8.) " Berdin pisatuko du, beroak ez bait dio ezer egiten" (U.E.M.12,4). " Ez da ezer aldatzen, zeren potea itxia dago. Bere pisua berdin mantentzen da" (E.E.12,11). " Berdin, eguzki izpiak ez duelako pisatzen" (M.L.11,6).  13) Beste galdera bat:  " Entseiu hodi baten muturrean globo bat sartzen dugu eta beheko ertzetik entseiu hodia berotu egiten dugu. Zer gertatuko zaio globoari?"  Marrazkia:      8. mailako ia ikasle guztientzat, globoa puztu egingo da. Honela arrazoitzen dute: " Puxika puztu egingo da,zeren airea berotu egiten da" (M.M.13,5). " Globoa puztu egingo da, aire beroa gora joatean" (B.P.B.12,11). 7. mailako ikasle gehienentzat ere, puxika puztu egingo da, edo bestela lehertu. 6. mailako ikasleen 69%rentzat, globoa puztu, handitu edo lehertu egingo da. 19%rentzat, berdin jarraituko du.  14) " Lastotxoaz lagundurik, zumu bat edaten ari zara edalontzitik. Nola lortzen duzu edaria zure ahoratzea? Zergatik, nola igotzen da edaria lastoan gora?"  Marrazkia:      14.1. Erantzun talde batek indar bat suposatzen du. Indar bat dago hor, airearen bidez egiten dena, eta indar horrek igotzen du edaria behetik gora:  " Gorputzak lastotik bidaltzen duen aireak indar bat dauka. Eta indar horrek edaria erakartzen du. Beraz, indarrak erakartzen du" (M.M.13,5). " Indarrarekin" (A.I.I.13,6). " Indar bat egiten diogu geure aldera eta indarraz gora igotzen da" (J.R.L.12,3). " Ahoaz airea zurrupatuz eta edariari indarra eginez" (A.O. 7. maila). " Zurrupatu. Indarra goraka egiten duzulako" (N.M.13). " Airearen bidez indarra egiten dut nire ahorantz" (J.C.13,5). " Indarra ahorantz eginez" (H.J.11,6). " Nik airea gorantz ekarri eta edaria ere haizearekin etortzen da" (G.M.E.11): Erantzun honetan agertzen denez, edariak aireari jarraitzen dio. Ideia bera agertzen dute, "Haizea gorantz eginez" edo "Airea barrurantz eramanez" erantzuten duten 6. mailako ikasle ugarik ere. Hemen ia, presio diferentziaren onarpenaren aurretiko transizio fasean gaude.  14.2. Bigarren erantzun taldea urriagoa da, eta presio diferentziari egiten dio nolabaiteko erreferentzia:  " Airea zurrupatzen duzu lehenengo eta gero edaria igotzen da" (A-E.T.13). " Lastoko airea zurrupatzen dut eta airerik ez dagoenean eta zurrupatuz, airearen ordez likidoa igotzen da" (B.P.B.12,11). " Presioaz" (A.A.13,11). " Lastoan dagoen airea xurgatuz eta presioaz edaria gorantz zurrupatuz" (E.E.11,9).  14.3. Atmosferan sarritan airea oreka egoeran egoten da eta zail egiten zaie haurrei indarrak ezagutzea. Horregatik, presio diferentziak sortarazten ditugu efektu behagarriak sortarazteko. Lastotxotik gora datorren likidoak hutsunea betetzera jotzen du. Haurrak, sarritan, hutsuneak eragiten duen aspirazio aktiboaz mintzo dira, zurrupaketaz. Haurrak ez dira konturatzen, hutsuneak ez duela berez indarrik eragiten. Haurrek zailtasunak dituzte aldi berean sistema interaktibo bat baino gehiago kontuan hartzeko. Eragile bakar batean zentratzen dira: airearen presioa, airearen zurrupaketa,...  15) Aireak egiten duen presioaren ideiarik ez dute gure haurrek. Garbitu dugun edalontzi bat, minutu batzuk pasa ondoren, zergatik den zaila altxatzengaldetzen diegunean, bi motatako erantzunak ematen dizkigute.  Marrazkia:     a) Alde batetik, erantsita bezala gelditzearen zergatia urarengan aurkitzen dutenak ditugu:  " Urak indarra egiten diolako" (J.L.11,2). " Uraren pisuagatik" (J.G.11,6). " Zeren, urak pegatu bezala egiten du" (O.O.11,9). " Behean ura daukalako eta urak txupatu egiten duelako" (J.S.11,1). " Urak beherantz presionatzen duelako" (G.M.E.11). " Likidoak tira egiten duelako" (J.M.A.13,10). " Urak bere aldera tiratzen diolako" (E.O.12,8).  b) Bestaldetik, askatu ezinaren zergatia aireari egozten diotenak ditugu: " Haizeak ura kanporantz bota eta barnean haizea gelditzen delako" (N.A.11,7). " Aireak tiratzen diolako" (R.A.11,11). " Haizea duelako barruan" (J.E.11,3). " Airea duelako barnean eta aireak itsatsi bezala egiten du" (M.O.11,6). " Airea toperarte dagoelako, juxtu juxtu" (J.A.12,7). " Airearen poderioz" (A.E.A.7. maila).  Zergatia airearengan ikusten dutenen artean, badira presioari erreferentzia egiten diotenak, eta, zehatzago izanez, ondorengo hau bezalako erantzuna eman duenik ere bai:  " Baso barruan airerik ez zegoelako eta mahaiarekin presioa sortu duelako" (E.E.11,9). " Barruan ez duelako airerik" (S.F.C.12,9). " Aire gutxi duelako" (G.P.7.) " Airerik ez daukalako barnean" (E.S.E.12,6).  16. Gure ikasleei galdetzen diegunean, zer gertatzen zaion airez beterik dagoen botilaren mintzari, botila berotzen dugunean, 6. mailako ikasle gehienek esango digute, mintza atera edo lehertu egingo dela. 7. mailako ikasleen 65%rentzat, mintza irten egingo da. 18%rentzat, berdin geldituko da eta 15%rentzat, jaitsi egingo da. 8. mailako ikasleen gehiengo batentzat ere, botilaren mintza kanpora irtengo da. Marrazkia:        Botila hoztean zer gertatuko den galdegiten diegunean, 6. mailako ikasleek mintza sartu edo lehertu egingo dela erantzuten digute. 7. mailako ikasleen 59%k, mintza sartu egingo dela esaten digute. 21%k, berdin geldituko dela. 18%k, igo egingo dela. 8. mailako ikasleen 36%rentzat, botilaren mintza barrurantz sartuko da. Beste 36%rentzat, berdin geldituko da. 20%rentzat, kanpora irtengo da.   4.1.10.4.HAIZEA  Haizea nola sortzen den ez dakite 5. mailatik 8. mailara bitarteko ikasle gehienek. Haizea nola sortzen den galdegiten diegunean, gehienek ez dakite zer erantzun.  1. Batzuek, haizea beti dagoela pentsatzen dute:  "- Haizea nola sortzen da? - Indar iraunkor batez. - Zer da indar iraunkor hori? - ... - Haizea sortu egiten da, ala beti dago? - Beti dago. Batzuetan ekialdetik, bestetan sartaldetik. Haize beroa goian ibiltzen da eta haize hotza behean. - Orduan, zenbat eta gorago igo eta haize beroagoa egongo da? - Bai, eguzkitik gertuago dagoelako. (A.J.7.)  Hemen ikusten denez, batzuentzat haizea ez da sortzen, haizea beti dago.  2. Beste batzuentzat, haizea ez da beti dagoen zerbait. Haizea sortu egiten da. Ikus elkarrizketa hau:  " - Zer da airea? - Atmosferan dagoen gauza bat. Gasa da airea. - Ze diferentzi dago airearen eta haizearen artean? - Airea beti dago, baina haizea ez. Haizea, bultzatutako airea da. - Nola sortzen da haizea? - Airea geldi dago, baina mundua mugitu egiten da, eta horrela, mundua mugitzean, haizea sortzen da. Edo, lainoak mugitzerakoan. - Zergatik sortzen da orduan haizea batzuetan hegoaldetik, bestetan iparraldetik eta horrela? - Hodeiengatik ezin da, hodeiak beti alde batera mugitzen direlako. - Nola sortzen da haizea? - Orbitan haizea dago. Gu bueltaka gabiltzan bitartean, haizea etortzen zaigu" (I.G.8.)  3. Haizea sortu egiten da ikasle honentzat, baina ez da edozein modutara sortzen. Mundua mugitzen delako sortzen da haizea. Baina, zalantza egiten du, haizea munduaren mugimenduarengatik sortzen ote den, edo orbitako haizea etortzen ote zaigun. Teoria berdintsua dager beste ikasle honek ere:  " - Zergatik sortzen da haizea? - Lurra bueltaka mugitzen delako. - Espazioan haizerik ba al dago? - Ez dut uste. - Lurrean urakan bat egongo balitz, ilargia pospoloa itzaliko al luke? - Bai. - Hemendik ilargira ailegatzen al da urakana? - Handia bada, bai. - Pospolo bat piztuta jarriz gero, non iraungo luke gehiago piztuta: lurrean ala ilargian? - Ilargian. Lurrean jarriz gero, lurra bueltaka dabilenez, haizea etorriko litzaioke. - Ilargia ez al da bueltaka ibiltzen? - Ez dut uste. - Zergatik? - Geldirik egoten delako. - Mareak zergatik sortzen dira? - Haizeak bultzata. - Ilargiak eta eguzkiak zerikusirik ba al dute marearekin? - Ez dut uste" (A.A.6.)  Lurraren mugimenduari esker sortzen da beraz haizea, ikasle batzuen arabera.  4. Beste batzuentzat, haizea lainoek sortzen dute.  " - Nola sortzen da haizea? - Lainoak mugitzean sortzen da haizea. Olatuak haizeak sortzen ditu, baina olatuek berek ere haizea ateratzen dute. - Lainorik ez balego, haizerik sortuko al litzateke? - Agian bai" (I.O.5.)  Ikasle honek zalantza egiten du. Lainoen mugimenduak sortzen duela haizea esaten du. Badu, aurreko taldearen antzik. Izan ere, haiek esaten zuten, lurraren mugimenduak sortzen zuela haizea. Hauek esaten dute, lainoaren mugimenduak sortzen duela haizea. Goian aipatu dugun ikasle batek, bi teoria hauek bateraturik agertzen ditu. Errepika dezagun elkarrizketa: " - Nola sortzen da haizea? - Airea geldi dago, baina mundua mugitu egiten da, eta horrela, mundua mugitzean, haizea sortzen da. Edo lainoak mugitzerakoan" (I.G.8.).  5. 5. mailako ikasleen 70% ez daki haizea nola sortzen den. 15%k uste du lainoek sortzen dutela. Bakar batzuek esaten dute, zeruak sortzen duela, korronteak sortzen duela, eguraldi txarrak sortzen duela. Ikus 5. mailako ikasle honekin izandako elkarrizketa:  "- Haizea nola sortzen da? - Beroarekin. - Nola, zerk sortzen du haizea? - Beroak eta lainoek sortzen dute haizea. - Ilargian haize handia egoten al da? - Ez. Txikia. - Non dago haize handiagoa: ilargian ala eguzkian? - Ilargian. Mundua gertuago dago eta munduan haize asko dago. - Hemengo haizea joaten al da hara? - Ez. - Bertako haizea al dago han? - Bai. - Oxigenorik ba al dago ilargian? - Ez. - Baina, haizea bai? - Bai" (J.E.5.)  Beste mailetan ere, batez ere 6. eta 7. mailan, agertzen da haizea lainoek sortzen duteneko iritzia:  " Zeruan, lainoen bidez sortzen da haizea" (I.Z.6.) " Hodeiek egiten duten indarrez" (A.G.7.)  Maila guztietan agertzen da, baita ere, haizea lurraren mugimenduarengatik sortzen deneko ideia:  " Lurra biraka dabilelako" (I.M.6.) " Munduaren jirabirek, eta zerbait azkar igarotzen bada" (M.U.A.7.) " Munduaren mugimenduagatik" (A.A.L.7.)  8. mailako ikasleen 90% ez dakite edo ez dute esaten zergatik sortzen den, nola sortzen den haizea. Erantzuten dutenek, honelako erantzunak ematen dituzte: " Zurrunbiloek sortzen dute haizea" (A.P.O.8.) " Zerbaitzu elkar inguratzen direnean, tartean dagoen airea ez da kabitzen eta beste leku batera mugitzen da" (U.G.8.)        4.1.11. GRABITATEA. LURRA. PLANETAK.UNIBERTSOA 4.1.11.1. GRABITATEA MUNDUAN,ILARGIAN, EGUZKIAN  Haurrei lurrari buruzko ikasgaia azaltzerakoan, lurra borobila dela eta bere ardatzaren (ardatz okertu baten) nahiz eguzkiaren inguru biratzen dela esaten diegu. Lurraren grabitazio indarrarengatik erortzen direla objektuak. Lurraren kontzepzio primitiboa kontuan hartzen badugu, lurra laua da eta mugagabeki hedatzen da alboetara eta behera. Ortzia ere horizontala da, lurrari paraleloki. Objektuen erorketa norabidea, toki ezberdinetan, lerro bertikal paraleloak, lurrazalari perpendikularki. Marrazkia:    Haurrak lurraren eredu esferikoa onartzen duenean, bertikal paralelo izatetik, lurrari buruz erradialki situatzen dira erorketa norabideak. Goitik behera datozen erorketa lerroak ez dira jadanik paraleloak. Gainera, goi-behe norabideak ez dira absolutuak, baizik lurraren zentzuak determinatzen ditu.  1. Haurrei, lurrak ze forma duen galdegiten diegunean, ia denek esango digute lurra esferikoa edo borobila dela. Lurra esferikoa dela nola dakiten galdetzen diegunean, telebistaren bidez ikusi dutelako, edo mapetan agertzen delako, edo planisferioak horrela erakusten duelako, edo argazkietan ikusi dutelako dakitela esango digute gehienek. Batzuek, itsasontziaren esperientzia agertzen digute: Itsasontzi bat itsasora doanean, pixkaka joaten dela ezkutatzen, lehenik kaskoa ezkutatzen delarik eta azkenean mastak. Lurra esferikoa izanik, zergatik ez dugun esferikoa ikusten galdetzen diegunean haurrei, 5. eta 6. mailako haur gehienek esango digute, lurra bola handia delako dela. Baina, batzuek, lurra esferikoa dela adierazten badigute ere, esfera hori modu ezberdinez ikusten dute:  " Bolaren barruan gaudelako, ez dugu ikusten borobila" (A.A.10,8). " Ez dugu ikusten, zeren zerua goian dago eta gu behean. Orduan borobila sortzen dugu" (A.O.10,1) " Zeren bere erdian edo barnean gaude" (J.E.11,3).  Haur talde bat bada beraz, mundua esferikoa dela esanik ere, esfera hori modu berezian ikusten duena. Lurra, bi hemisferioz osaturiko bola handi bat bezala dakusate: beheko partea solidoa da eta goikoa airea edo zerua da. Haurrak bere ezagutza egitura informazio zientifikora egokitu nahi izan du. Lurra mugatua da eta espazioz inguraturik dago. Haur hauentzat, oraindik, lurralde guztiak lurraren disko planoan barreiatuak daude. Ikus erantzun hauek:  - " Zergatik ez dugu lurra esferikoa ikusten? - Barnetik ez delako ikusten" (M.A.8.) " Gu barnean gaudenez, dena laua ikusten dugu" (B.P.8.)  2. Lurra esferikoa dela esaten duten haur askok, oraindik pentsamolde primitiboarekin jarraitzen dute. Ez dute lurra erabiltzen goi-behe norabideen erreferentzia marko bezala. Lurretik independente den espazio kosmikoan goi- behe norabide absolutu bat dagoela suposatzen dute. Haurrei buruketa bat planteatzen diegu:  " Suposa ezazu hau lurraren marrazki bat dela. Bi botila hauek (Ipar Polokoak seinalatuz), lurraren zati horretan dagoen neska batenak dira. Botiletako bat itxia dago eta ardoz erdi beteta dago. Beste botila irekia eta hutsa dago. Har ezazu arkatza eta margo ezazu ardo pixka bat botila irekian, bi botiletako ura maila bereraino gelditu bitartean (haurrak botila irekian margotzen du ardoa). Suposa ezazu orain, neska hori Hego Polora joan dela. Bi botilak lurrean jartzen ditu. Nola egongo litzateke ardoa lurraren zati horretan?(Marraztu ezazu)." Marrazkia:         5. mailako haurrik gehienek, ongi marrazten dute Hego Poloko botiletako ardoa, baina gero beste galdera bat egiten diegu, beren ideia ongi finkatua dagoen ikusteko. Erantzunetatik ikus daitekeenez, 5. mailako haur askok ez dute oraindik lurra erreferentzia zentrotzat hartzen, goi beheak finkatzerakoan. Galdera hau egiten diegu:  " Lehen elkarrizketatu dudan haur batek pentsatzen zuen, neskak Hego Poloan botila irekita utzi badu, itzultzean ez zuela ardorik aurkituko botilan. Arrazoi zuen ala erratua zegoen? Zergatik aldegin behar zuen ardoak botila irekitik?" Marrazkia:       Botilako ardoa ongi marraztu zuten 5. mailako haur askok esaten zuten, botilako ardoa irten egingo zela, botila irekita utzi zuelako neskak. Botila buruz behera zegoelako ihes egingo zuen ardoak. 6. mailako haurren 40%rentzat, Hego Poloko botilako ardoak ihes egingo du. Hego Polora itzultzean, neskatilak botilak ardorik aurkituko zuen galdetzean, haurren erdiek esango digute, ardorik ez duela aurkituko. Lehenengo galderari ongi erantzuten dioten batzuk, bigarrenari gaizki erantzuten diote. Azalpen zientifikoa sakonera heldu ez denaren seinale da hori. Klasean ematen ditugun azalpen zientifiko asko horrela gelditzen dira, azal azalean. 7. mailako ikasleen 39%rentzat ere, Hego Poloko botiletatik ardoak ihes egingo du. 8. mailako ikasleen 26%rentzat ere, Hego Poloko botila irekiko ardoak "beherantz" ihes egin dezake. 26% dira ardoa botiletan gaizki marrazten dutenak, eta 20% dira, neskatila Hego Polora itzultzean, botila irekia hustua aurkituko duela pentsatzen dutenak.  3. Objektuen erorketaren erreferentzia zentro bezala zer hartzen duten ikusteko, beste ariketa bat ere jarri genien gura haurrei:  " Suposa ezazu, lurraren puntu ezberdinetan 7 pertsona daudela. Bakoitzak harri bat bota behar du eskuaz. Pertsona bakoitzaren harriak, erortzean markatuko duen lerroa marraz ezazu (Lehen 5 pertsonen harrien traiektoria maraztu erazten zaie)" Marrazkia:       5. mailako haurren 40%rentzat eta 6. mailako haurren 70%rentzat, pertsonek botatzen dituzten objektuak unibertsoko behe absolutura eroriko dira eta ez, erradialki, lurraren zentrorantz. 7. mailako haurren 22%rentzat ere, objektuak behe absoluturantz eroriko dira. 16%rentzat, norabide jakinik gabe eroriko dira objektuak. 8. mailako ikasleen 34%rentzat, objektuak Unibertsoaren "behe absoluturantz" eroriko dira. Ondoren, haurrei beste galdera bat egiten diegu:  (Marrazki bat erakutsiz) " Zer dakusazu marazki honetan? Zer gertatzen zaio haurraren alkandorari? Zergatik? Itzul gaitezen lurraren marrazkira. 6 zenbakidun pertsonak gerrikorik ez duela eta argalegia dagoela pentsa ezazu: uste al duzu alkandora aurpegira joango zaiola? Zergatik uste duzu, eroriko zaiola edo ez? Oroi zaitez orain, 6 eta 7 zenbakiko pertsonek harria bota behar dutela. Norantz eroriko dira harriak?". Marrazkiak:                Azken galdera honekin, zera ikusten da: aurreko galderan ongi erantzuten zuten pertsonetako batzuk, azken ariketa honetan gaizki erantzuten dutela (J.Nussbaum,1985).  4. Orain arte ikusi dugunetik, hau esan dezakegu: Lurrari buruzko iritzi primitiboenaren arabera, bizi garen lurra planoa da, eta ez borobila. Iritzi eboluzionatuago baten arabera, lurra bi hemisferioz osaturiko bola handi bat da. Subjektua saiatu da hemen, bere egitura kognitiboa informazio zientifikora egokitzen. Hala ere, hemen oraindik beheranzko norabide absolutu bat badago. Lurra ez da erreferentzia puntua, norabide absolutu bat badago espazio kosmikoan, lurretik independenteki. Marrazkia:       Haurrei beste ariketa bat jartzen diegu, beren ikuskera aztertzeko:  " Suposa ezazu norbaitek zulo batez zeharkatzen duela lurra. Behin egin eta gero, harri bat bota ezazu zulo horretatik. Harriaren erorialdiaren traiektoria marraztu ezazu" Marrazkia:       6. mailako haurren 88%k lurrean aldenik alde pasatuko dela harria pentsatzen dute, zuloa marrazkian goi-behe bertikalki egina dagoenean. Maila bereko haurren 52%k pentsatzen dute, harriak aldenik alde zeharkatuko duela lurra, zuloa marrazkian horizontalki egiten denean. 7. mailako ikasleen 85%rentzat ere, zulotik botatako objektuak aldenik alde pasatuko du lurra, zuloa bertikala denean. 52%rentzat, aldenik alde pasatuko du harriak lurra, zuloa "horizontala" denean. 8. mailako ikasleen 29% dira, harriak lurreko zuloa aldenik alde pasatuko duela pentsatzen dutenak. 66%k pentsatzen du, lurraren zentrora joango dela. Zuloa horizontala denean, gutxiago dira objektuak lurra aldenik alde pasatuko duela pentsatzen dutenak. Beste ariketa bat ere jartzen diegu:  " Suposa ezazu bi zulo egiten ditugula lurrean barrena, biak azalaren puntu berean hasiz, baina bakoitza norabide ezberdinez. Norbaitek harria botatzen du zulotik. Norantz eroriko da: K-rantz ala L-rantz? M-rantz ala N-rantz?" Marrazkiak:        6. mailako haurren 55%rentzat, objektua ez da lurraren zentrorantz eroriko, behe absoluturantz baizik. 7. mailako ikasleen 58%rentzat, objektua Unibertsoaren "behe absoluturantz" eroriko da. 8. mailako ikasleen 17%rentzat ere, objektua lurraren zentrorantz ez, baizik unibertsoaren behe absoluturantz eroriko da. Gerta daiteke, beraz, haur batzuek lurra esferikoa dela eta espazioak inguratzen duela onartzea. Lurra erreferentzia markotzat onartzea, baina hala ere, goi-beheak zehazteko erreferentziatzat lurraren zentroa ez hartzea. 5. 5. mailako haurren erdientzat, ilargian gutxi edo lurrean baino gutxiago pisatuko genuke. 5%entzat, lurrean baino gehiago pisatuko genuke. 15%entzat, ez genuke batere pisatuko. Gutxiago pisatuko genukeela pentsatzen dutenek, honelako erantzunak ematen dituzte:  " Gutxi, ilargian beste oxigeno mota bat dagoelako" (M.M.5.) " Gutxiago, zergatik ilargian ez dago grabitaterik" (A.I.5.) " Gutxiago: lurrean indar bat dago guri tira egiten diguna, eta ilargian ez dago" (J.L.5.) " Gutxiago. Hemen lurrean atmosfera dugu eta ezin dugu hegan egin. Baina, atmosferatik kanpo bai, egin dezakegu hegan" (I.P.5.).  Bi arrazoi nagusi ematen dituzte, ilargian gutxiago pisatzeko: ilargian atmosferarik ez egotea edo beste atmosfera klase bat egotea, batetik, eta ilargian erakar indarrik ez egotea, bestetik. Badira ezer ere ez genukeela pisatuko pentsatzen dutenak ere:  " Ezerrez, airean egoten zarelako" (K.Z.5.) " Ezerrez, oxigenoa dagoelako" (J.C.5.) Oso gutxi dira gehiago pisatuko genukeela esaten dutenak: " Gehiago, mundua txikiagoa delako" (G.A.5.)  6. 6. mailako ikasleen erdiek ere ilargian ez genukeela ezer pisatuko pentsatzen dute. Batzuentzat, ilargian grabitaterik ez dagoelako. Bestetzuentzat, ilargian oxigeno edo atmosferarik ez dagoelako. Ikus erantzun hau:  " - Ilargian zenbat pisatuko zenuke? - Ezerrez, airean ibiliko ginateke, han ez dagoelako munduan bezala atmosferarik" (O.E.6.)  Zerbait pisatuko genukeela pentsatzen dutenek, oso gutxi pisatuko genukeela pentsatzen dute.  7. 7. mailako ikasle askok ilargian ezer ez genukeela pisatuko pentsatze dute. Horietatik batzuk, oxigenorik ez dagoelako dela esaten dute, eta besteek, grabitate indarrarengatik dela esango digute:  " Batere ez, grabitate indarra dagoelako eta uretan bezala flotatzen duzulako" (7. maila) " Ezer ez, zeren oxigenorik ez dago" (A.A. 7. maila) " Ezer ez, oxigenorik ez dagoelako" (P.-M.A.7.). " Ezer ez, zeren lurrak iman bat bezala dauka, eta iman horren mugatik ateratakoan, orduan eta urrunago, orduan eta gutxiago pisatzen duzu" (E.O.A.7.)  Ikasle batzuentzat, grabitaterik ez egotea da ezer ez pisatzearen kausa. Beste ikasle batzuk, berriz, alderantzizko zentzuan ulertzen dute grabitatearena: grabitatea pisutik askatzen gaituen zerbait bezala ulertzen dute. Nolanahi ere, 7. mailako ikasle gehienek, ilargian gutxiago pisatuko genukeela pentsatzen dute. Ikus ondorengo erantzun hauek:  " Askoz gutxiago. Lurrean nukleoak erakarri egiten gaitu, baina ilargian ez dago nukleorik eta han gutxiago pisatuko genuke" (J.G.7.) " Gutxi, grabitatea dagoelako" (H.U.7.) " Oso gutxi, zeren munduaren erdian iman bat bezala egoten da, eta ilargian ez" (L.V.E.7.) " Gutxi, erdian ez duelako imanik, potentzia handiko imana" (K.O.7.) " Gutxiago, oxigeno gutxiago eta gas gutxiago dagoelako" J.A.7.) " Gutxi, zenbat eta gorago, gutxiago" (A.L.7.) " Askoz gutxiago. Lurrean nukleoak erakarri egiten gaitu, baina ilargian ez dago nukleorik, eta han gutxiago pisatuko genuke" (J.G.7.) " Askoz gutxiago, grabitate asko dagoelako" (J.L.7.) " Gramo gutxi batzuk, grabitatea dagoelako" (I.A.7.) " Gutxiago, zeren eta grabitatearen indarrak hegan egongo bagina bezala bihurtzen gaitu" (J.-A.J.A.7.).  8. 8. mailako ikasle gehienek, ilargian hemen baino 6 bider gutxiago pisatuko genukeela esaten dute. Batzuek esaten dute, han grabitate indar gutxiago eta magnetismo gutxiago dagoelako dela. Bestetzuek esaten dute, " grabitatearen ondorioz" dela, "han grabitate gehiago dagoelako" dela. " Gutxiago pisatuko genuke lurrean baino, han grabitate handiagoa dagoelako" (J.S.E.8.).  9. Ilargian ez bezala, lurrean bada indar bat, gu beregana erakartzen gaituena. Ikasle gehienek, grabitate indarra deitzen dute indar hori.  " - Lurra borobila izanik, nolaz ez dute itsasoko urek aldegiten berarengandik? - Grabitateak sujetatu egiten gaitu. Horregatik ez dute aldegiten, horregatik ez gara gu ere lurretik kanpora erortzen. - Eta ilargian? - Ilargian ez du grabitateak sujetatzen. Beste planetetan ere ez" (A.M.5.) " - Zer da grabitatea? - Lurraren barnean iman bat dago. Goian bezala egoten zara behean ere. Espazioak ez dauka goi eta beherik. - Eguzkiaren inguru al gabiltza? - Bai. Eguzkiak ez digu uzten bere ingurutik aldegiten. Ez digu uzten kanpora joaten. - Ilargia zergatik ez du eguzkiak eramaten? - Ilargia lurrarekin dago, lurra eguzkiarekin bezala. - Eguzkiaren inguru mugitzen ari bagara, nolaz ez digu haizeak ematen? - Eguratsean gure haizea bakarrik dago. Haize handia kanpoan egoten da. - Nolako haizea? Urakanak baino handiagoa? - Beharbada, bai. - Atmosferaren kanpoan pospolo bat piztuta jarriz gero, itzaliko al litzateke haize horrekin? - Noski baietz. - Ilargian haizerik ba al dago? - Ilargian imanik ez dago. - Ilargiak ez al du tiratzen? - Ez. Horregatik ibiltzen dira astronautak gauza txuri batekin. - Nola jartzen dira ilargiaren gainean? - Zerbait edukiko dute pegatzeko" (I.O.5.)  Lurrak grabitate indarra badu, baina ilargiak ez du grabitate indarrik. Ilargiaren gain egongo badira, astronautek zerbait behar dute hari itsatsita egoteko. Ikus beste elkarrizketa hau ere:  " - Zer da grabitatea? - Munduak zentro bat dauka. Hori da grabitatea. Horrek egiten du munduan egotea. Lurrak atmosfera dauka inguruan, eta atmosfera horri esker, gehiago pisatzen dugu. Eguzkiak tiratzen digu, baina atmosferak presio bat egiten digu goitik behera: zenbat eta atmosfera gutxiago, gutxiago pisatuko duzu, atmosferak presio gutxiago egiten dizulako. - Zer gertatzen zaizu atmosferarik ez dagoen tokian? - Han gelditzen zara airean. Lurraren gainera erortzeko, atmosfera dagoen lekuan egon behar duzu." ( I.G. eta A.A. 8.maila)  Munduaren grabitateari esker eta atmosferaren presioarengatik pisatzen dugu guk. Bi indarrek bateraturik jokatzen dute ikasle hauentzat.  " - Zer da grabitatea? - Lurrak indar batez tiratu egiten digu - Ilargiak tiratzen al digu? - Ez - Mareak nola sortzen dira? - Ez dakit. - Lurrak eguzkiari tiratzen al dio? - Ez. - Eta ilargiari? - Ez dio tiratzen" (N.E.8.) " - Ilargiak ez al dio munduari tiratzen? - Ez. - Astronautari tiratzen al dio? - Ez. - Zergatik gertatzen dira itsasoko mareak? - Ilargiarengatik. - Nola liteke hori, ilargiak ez badu tiratzen? - Egia da, ilargiak ez du tiratzen. Ilargiari tiratzen dio munduak" (K.G.5.)  Maila hauetako ikasleek grabitatearen ideia oso partziala dute. Izan ere, grabitate indarrak lurrean bakarrik funtzionatzen baitu. Horregatik, eskolan ikasi dituzten edukiak, hala nola, mareak ilargiaren eraginez sortuak direla eta abar, ez dira ikaskuntza esanguratsuak (esanguratsuak). Kontzepzio bera errepikatzen da beste ikasle honengan ere:  " - Guk zergatik pisatzen dugu? - Jan egiten dugulako, eta janariak pisua dauka. - Guk ilargian asko pisatuko al genuke? - Ez. Gutxi. - Zergatik gutxi? - Han ez dagoelako munduak daukan kaparik, han atmosferarik ez dagoelako. - Mundua borobila bada, zergatik ez dira erortzen gainean daudenak? - Munduaren erdian iman klase bat dagoelako. - Zuri tiratzen al dizu iman horrek? - Bai. - Ilargian horrelako imanik ba al dago? - Ez. - Eguzkian? - Ez. - Zergatik ez? - Bestela izpiak ez ziren etorriko. - Lurra zeinen inguru ibiltzen da? - Eguzkiaren inguru - Lurrari eguzkiak tiratzen al dio? - Bai. Marte eta denak eguzkira hurbiltzen ari dira"× (M.I.5.)  Imana eta atmosfera dira gure pisuaren zergati. Ilargian ez daude, ez bata eta ez bestea, horregatik ilargian ez genuke pisatuko.  " - Ilargian pisatuko al zenuke? - Uste dut ezetz. - Zergatik pisatzen duzu munduan? - Munduaren nukleoak iman batek bezala tiratzen digulako, erakarri egiten gaitu. - Lurra zergatik ibiltzen da eguzkiaren inguru biraka? - Eguzkiak iman batek bezala tiratzen dio. Munduak eta eguzkiak elkarri tiratzen diote. - Ilargiari zeinek tiratzen dio gehien: eguzkiak ala lurrak? - Uste dut berdin dela. Lurraren orbitan bakarrik ibiliko balitz ilargia, lurraren gainera eroriko litzateke" (A.A.L.6.)  Lurraren barnean iman bat bezala dagoelako tiratzen digu guri lurrak. Hemen ez dago oraindik grabitazioaren ideiarik. Grabitazio unibertsalaren legea urrun dago oraindik. Lurrak beregana tiratzen ditu gauzak. Hori lurraren barneko imanari zor zaio, ez masak masaren gain egiten duen grabitazio indarrari. Urrun gaude oraindik Newton-en grabitazio unibertsalaren legetik.   4.1.11.2 . LURRA. PLANETAK. UNIBERTSOA  7. mailako ikasle gehienentzat lurra unibertsoaren erdian dago. 8. mailako ikasle gehienentzat, berriz, lurra unibertsoaren ertzean dago. 7. eta 8. mailako ikasle gehien-gehienentzat, unibertsoa ez da amaitzen, mugagabea da. Ikasle guztiek esaten dute, lurra mugitzen dela. 7. mailako ikasle gehienentzat eguzkia ez da mugitzen. 8. mailako ikasle gehienentzat eguzkia mugitzen da. 7. mailako ikasle gehienentzat, izarrak lerro kurbatuan mugitzen dira. 8. mailako ikasleen erdientzat, izarrak lerro kurbatuan mugitzen dira. Bi maila hauetako ikasle gehienentzat argia mugitzen da. 7. mailako ikasleen 42%rentzat, argiak urtebetean zeharkatuko luke unibertsoa alderik alde. 8. mailako 25%entzat ere, argiak urtebetean zeharkatuko luke unibertsoa alderik alde. 7. mailako ikasleen erdientzat, beste planetetan ere gertatzen dira urtaroak. 8. mailako ikasleen 77% dira beste planetetan urtaroak gertatzen direla pentsatzen dutenak. Bi mailetako ia ikasle guztientzat, planeta guztietan gertatzen dira gaua eta eguna. 7. eta 8. mailako ikasleen 78%rentzat, gure galaxia mugitzen da. 7. mailako ikasleen erdientzat eta 8. mailako ikasleen 66%rentzat, beste planetetan bizidunak egongo dira. Ikasleen 64%rentzat extraterrestreak bizi dira. 75%rentzat, extraterrestreak gu baino aurreratuagoak izango dira. 55%rentzat extraterrestreak txintxoagoak dira lurrekoak baino.       HAURREN_KONTZEPZIO_ESPONTANEOEN_LABURPEN_GISA  1. GIZAKIA ETA ANIMALIAK  1.1. Bizidunak_eta_bizigabeak 1. Batzuek, termino defini ezina bezala hartzen dute bizitza. Bizitzaren ikuspegi sustantzialista dute eta bizidunak, " bizitzen direnak" bezala definitzen dituzte. 2. Bizidunek dituzten propietate pertzeptiboenekin identifikatzen dute bizitza: mugimendua eta arnasarekin. 3. Haur batzuentzat, organismoa ez ezik, atomoak berak ere martxan dituzte bizidunek.Izaki bizidunen molekulak ere bizirik daudela pentsatzen dutenak ere badira, bizigabeen molekulak hilik daudela pentsatzen duten artean. 4. Bizidunak osatzen dituzten elementuak, bizigabeak osatzen dituzten elementuak baino askoz hobeak eta ugariagoak dira. Hemen haurrek, organismoaren_ezagugarri_makroskopikoak,_elementu_mikroskopikoen_mailan_ere gertatzen_direla_pentsatzen_dute._Izaki_bizidunak_eta_izaki_bizigabeak_bezala, atomo_bizidunak_eta_atomo_bizigabeak_baleude_bezala. Haur asko dira, beraz, bere osagai bakunenetan ere materia bitan zatitzen dela pentsatzen dutenak: elementu bizidunak eta elementu bizigabeak. 5. Badira, bizidunak eta bizigabeak elementu berberek osatzen dituztela esaten dutenak ere. Biziduna bizigabetik bereizten duena "arnasa" da, gure ikerketako zenbait haurrentzat. Yajurvedaz eta indiar fisiologiaz ari delarik, honela dio Filliozat-ek:  " L'élément le plus important, en tant qu'agent de la motricité vitale, est le souffle (prâna), lequel ne fait qu'un avec le vent (vâta ou vâyu), moteur universel. Ainsi la physiologie indienne, dès l'époque védique, est un pneumatisme qui se trouve être déjà élaboré en détails" (or.173, Filliozat J., 1966).  Honela bada, organismoko elementurik garrantzitsuena, bizitza mugikortasuna sortarazten duena, arnasa (prâna) da, arnas horrek haizearekin batasun bat osatzen duelarik. Haizea da motor unibertsala. Bizidunak bizigabeetatik bereizten dituen ezagugarri nagusienetakoa mugimendua dela esaten genuen gure ikerketan. Beste ikerketa zenbaitetan ere halaxe da:  " Si l'on propose à des élèves du cours préparatoire (6 ans), mais aussi de sixième (11 ans), une collection de photographies en leur demandant, dans chaque cas, si c'est ou non vivant, et pourquoi, on obtient fréquemment des réponses positives pour la montre (parce que l'aiguille tourne), le ventilateur (parce que ça fait du vent), le téléviseur (parce que ça bouge), le soleil (parce que ça éclaire), les nuages, les cascades... Dans tous les cas, c'est le mouvement qui sert d'indicateur pour répondre. Ceci est également pour les réponses positives concernant les "vrais" êtres vivants: la souris (parce que ça marche et ça bouge), le serpent (ça rampe)" (or.34, Astolfi J-P. eta Develay M., 1991)  Piagetek egiten duen ikerketan (Piaget, 1984), lau etapa bereizten ditu: lehen etapan, jarduera duen guztia hartzen du bizidun bezala. Bigarrenean, bizitza mugimendu bezala definitzen da. Hirugarrenean, mugimendu propioa duena kontsideratzen du bizidun bezala. Azkenik, laugarrenean, bizitza animaliei, edo animali eta landareei egozten zaie. Piagetek dioenez, laugarren etapa hau lortua dute 11-12 urteko haurren hiru laurdenak. Didaktikak kontuan eduki behar ditu haurrengan zabalduak dauden iritzi hauek. Materiaren osagai elementalak bizidun eta bizigabeetan ez direla bereizten irakatsi beharko zaie. Eduki bloke desberdinetan agertzen zaigu haurren kontzepzio espontaneo hau: elementu pertzeptiboetatik abiatzen da, eta elementu ez-perzeptiboetara hedatzen dituzte haiengan somatutako ezagugarriak.  Bizidunak Bizitzen direnak Atomo bereziak Mugimendua dutenak Molekulak bizirik Elementu hobeak Arnasa hartzen dutenak  1.2. Digestioa  5. mailako haurrentzat, digestioaren funtzioa digestio berean amaitzen da. 8. mailakoentzat, digestioaren funtzioa nutrizioaren barnean kokatua aurkitzen da gehien batean. 5. mailan oraindik, digestioaren funtzioa bere horretan amaitzen da, edo eta funtzio oso mekanikoa ematen zaio: uretara joatean ezer ez gertatzeko. Baita ere, ematen zaio odol gehiago egiteko funtzioa. Janariak odola indartu egiten du. Janariz indartua dagoen odolak, gorputza mugitzen du. Balio ez duten janariak erre egiten dira. 5. mailan, digestioaren funtzioa, janaria tripara ailegatu eraztea, sabela hustea. 8. mailan, digestioaren funtzioa nutrizioaren egitura orokorragoaren baitan hartzen da, kontzeptuen sare orokorrago horretan hartzen du zentzua. Zirkulazio, arnas eta iraitz funtzioekin eta sistema nerbiosoaren funtzionamenduarekin loturik esplikatu behar da.  Digestioa zertarako? Janariak txikitzeko Balio ez duten Sabela janariak erretzeko husteko Digestioa ez Odola egiteko ebakitzeko Odola indartzeko  Didaktika: - Nutrizioaren barnean globalki esplikatu behar da.  - Inguruneak duen teoria kontuan eduki behar da. Azterketa etnologikoa bat egin, digestioa odola egiteko eta indartzeko dela esaten duen iritzia zenbateraino oinarritua dagoen ikusteko. Haurrarentzat, zergati-efektu arteko erlazioa lineala da eta zentzu bakarrean doa. Erlazio erreziprokoak ez ditu kontuan hartzen. Aparailu desberdinen arteko elkarrekintza ez dute kontuan hartzen, elikadura ulertzeko. Ikasleari aparailu desberdinen arteko elkarrekintza irakatsi behar zaio, bere teoria espontaneoekin duen kontraesana nabarmen utziz.   1.3. Zirkulazioa._Odola  Janariaz gorputza indartzen da eta odolak gorputzari indarra ematen dio 5. mailako haurrentzat. Odolak berak ematen dionez indarra gorputzari, baita 8. mailako haurrentzat ere, odola gorputzera garraiatzeko da zirkulazio aparatua. Odola ez da elikagaiak garraiatzeko. Odola janarietatik sortzen da eta odolaren bidez mugimendua sortzen da. Odola, janarietatik sortua da eta janariz osatua dago. Odolak bere garraiatzaile funtzioa galdu du: ez da elikagaiak garraiatzeko. Bera da elikagaiez eta oxigenoz osatua. Odolaren konposizioa, garraiatu behar dituen sustantzien konposizioarekin nahasten da: " Odola, oxigenoz, proteinaz" osatua dago. "Bihotzarentzat alimentu bat da".  Zirkulazioa-odola Janariak Odola janarietatik sortzen odola indartu Odola elikagaia da odolak gorputzari indarra Elikagaiez eta oxigenoz osatua. Odola gorputzera garraiatzeko  Inguruneak honetaz duen iritziaren azterketa etnologikoa egitea interesgarri da, izan ere, inguru fisiko eta sozialarekin elkarrekintzan jarduteko, errepresentazio sozial batzuen bidez egiten baitugu: sozialki sortu eta konpartituriko eskema eta kontzeptuen bidez. Diskurtso zientifikoak erabiltzen dituen hitzak, gizartearen zentzu komunera asimilatzen dira, diskurtso zientifikoaren esanahia aldatuz.  Didaktika: - Testuliburuetan asko hitz egiten da odolbideez, odolaren konposizioaz, baina ez da azpimarratzen odolaren funtzio garraiatzailea, ez janariak garraiatzeko, ez hondakinak garraiatzeko, ez oxigenoa edo karbono dioxidoa garraiatzeko. Funtzio horiek dira zirkulazioa digestio, arnasketa eta iraizketarekin lotzen dutenak. Baina, horrek erlazioen erlazioak kontuan hartzea eskatzen du, eta hori ezin daiteke adin txikiko haurrekin lortu. - Ikaslearen aldaketa kontzeptualerako, haren ideia prebioetatik abiatu behar da. Situazio didaktikoa diseinatu behar da, dituen ideiez jabetzeko. Ideia horietatik abiatuz gertatuko da aldaketa kontzeptuala. Ez, kontzeptu bat beste batez aldatuz, egitura bat beste batez aldatuz baizik.   1.4. Arnasketa_eta_errekuntza  5. mailako ikasleentzat, arnasketaren funtzioa bere horretan amaitzen da, edo funtzio guztiz orokorra ematen zaio, arnasa hartzea eta bizitzea identifikatu egiten baitituzte. Ikuspegi animista daukate oraindik. 8. mailako ikasleen artetik gutxi dira arnasketa errekuntzarako dela pentsatzen dutenak. Bi talde horien artean, tarteko funtzioak ere ematen zaizkio arnasketari: birikak garbitzeko, gorputza garbitzeko da. 5. eta 6. mailako haurrentzat, birikek eta bihotzak funtziona dezaten hartzen dugu arnasa. Arnasketaren funtzioa arnasketan bertan amaitzen da, bizia arnasa hartzea baita. Haur askorentzat, airea ez da gorputz osora joaten, airea ez da zeluletara joaten. Biriketara joaten da, baina ez odolera. Arnasketa eta arnasketaren artean ez dio denborarik ematen gorputz guztira joateko. Arnas taupadak eta bihotz taupadak, batera doaz. Arnasketa bularrean amaitzen da. Hor sentitzen dugu, eta liburuetako marrazkiek ere horrelako ideiak induzitzen dituzte. Haur bakar batzuek arnasketa eta errekuntza lotuko dituzte, baina oxigenoa erretzen dela esango digute. Sustantziak erretzen direla onartzen duten haurrek ere, beroaz erretzen direla esango dute: " Korrika egitean berotu egiten zara. Bero horrekin erre egiten dira grasak eta". Haur askok gainera, behar ez ditugun janariak erretzen direla pentsatzen dute. Sustantziak ez dira energia lortzeko erretzen, alferrikako sustantziak desagerrarazteko baizik. Arnasketa gorputza garbitzeko egiten dugula esaten dutenak ere badira. Azkenik, errekuntza eta digestioaren arteko nahasketa ere nahiko sarritan gertatzen da.  Arnasa hartu Bizitzeko Gorputza garbitzeko Bizitza: arnasa hartzea Birikak funtzionatzeko Birikak garbitzeko Bihotzak funtzionatzeko Bularrean amaitzen Zeluletara ez doa Errekuntza Beroaz koipeak erre Digestioa Oxigenoa erre Behar ez ditugun janariak erre  Didaktika: - Errekuntza kontzeptuak kontzeptu sare bat inplikatzen du. Digestioa, arnasketa, garraioa eta iraizketa kontzeptuak esplikatu ondoren eta haiekin loturik azaldu behar da. - Errekuntzari buruzko haurren prekontzeptuak aztertuz konturatzen gara, zenbateraino dauden haurrak pentsamendu konkretuaren eta intuitiboaren ezagugarriez igurtzita: kontzeptuen jatorri pertzeptualak nabarian daude. Beroa da koipeak erretzen dituena, pertsona bat izerditan dagoenean. Erretzen diren gauzak, alferrikakoak dira sarritan; horregatik, sustantzien errekuntza baldin badago, behar ez diren sustantziena izango da. Gainera, errekuntzarako oxigenoa behar izaten da; horregatik, haurrarentzat, oxigenoa bera da erretzen dena. Kontzepzio espontaneoak, zentzu komunaren psikologia dira. Ez dira oso zehatzak izaten, baina bai intuitiboak. Kontiguitate espaziala gertatzen bada bi fenomenoren artean, laster ezarriko du ikasleak zergati-efektu erlazioa, errekuntzaren eta oxigenoaren kasuan bezala.   1.5. Ugalketa  1.5.1. Gizakiaren_ugalketa  Arra eta emea elkarturik, batak besteari hazia emanez, larrua joz ugaltzen dira gizakiak. Zakila ematutuan sartuta, " espermatozoideak eta obuluak elkartuz", sexu-jotzearen bidez. Haur askorentzat, espermatozoidea hazia da eta, beraz, espermatozoidea sartzen den guztietan, emakumea haurdun gelditzen da. Beste zenbait haurrentzat, odola ateratzen zaionean, hilekoaren garaian gelditzen da haurdun emakumea. Biologiaren historiari begiratzen badiogu, XVIII mendean bi korronte ikus ditzakegu: a) Epigenetistak: Aristoteles eta Hipokrates bezala. Hauentzat, enbrioia pixkanaka formatzen da, hazian ez zeuden zati berriak osatzen direlarik. b) Preformistak: De Graaf, Lineo edo Leuwenhoeck bezala. Izaki berria ez da formatzen, baizik, osorik eta txikian, hazian bildurik dago. Hazi edo ernamuin hori handitu egiten da, izaki biziduna eman arte. Preformista hauetako batzuentzat (obistak = preformismo femeninoa), obuluan dago bildurik izaki berria. Besteentzat (animalkulistak = preformismo maskulinoa), espermatozoidean dago bildurik. Giordan eta Vecchi-ren ikerketan (1987), honela banatzen dira 12-14 urte bitarteko haurren kontzepzioak: - Preformismo maskulinoa: 75% - Preformismo femeninoa: 5% - Epigenesia: 20%. Bi hazien nahastura eta nahastura horretatik enbrioia garatzeari deitzen diote autore hauek epigenesia. Mikroskopioaren bidez ernalketa behatzen dutenean, kolpe lehorra jasotzen dute teoria preformazionistek, eta gaur eguneko teoria berriak indar hartzen du. Didaktika: Sexu bakoitzak ugalketan duen funtzioa azpimarratu behar da.  1.5.2. Batzuetan_mutilak,_besteetan_neskak:_Zergatik?  5. mailako haurrentzat, horrela delako, bestela ezingo ginatekeelako ugaldu. Erantzun finalista ematen dute. Hazi desberdinen teoria ere ematen dute. 6. eta 7. mailetan: erantzun finalistarekin batera, hazi desberdinen teoria ematen dute. 8. mailan, geneei eta kromosomei erreferentzia egiten diete: gene ezberdinak dituztelako.  Faktum-aren konstatazioa Azalpen finalista: ugalketarakoZergatik Teoria kausala: Obulu mutila, obulu neska Espermatozoide maskulinoa eta femeninoa Arrazoi genetikoak  Zergatik jaiotzen den batzuetan mutila eta besteetan neska galdetzean, espermatozoide maskulino eta femeninoaren teoria edo obulu mutila eta obulu neskaren teoria ateratzen dituzte sarritan haurrek gure ikerketan. Egiptoarrentzat, jaio behar duen haurraren sexua zein izango den jakiteko:  " Moyen de reconnaître si une femme enfantera ou si elle n'enfantera pas: (Tu placeras) de l'orge et du blé (dans deux sacs de toile) que la femme arrosera de son urine, chaque jour; pareillement des dattes et du sable dans deux sacs. Si (l'orge et le blé) germent toux deux, elle enfantera. Si c'est l'orge qui germe (la première), ce sera un garçon; si c'est le blé qui germe (le premier), ce sera une fille. S'ils ne germent (ni l'une ni l'autre) elle n'enfantera pas" (B.,nº 199) ( or. 64 65, 1966, Lefebvre,G eta Porge,J.F., 1966, 64-65 o.).  Didaktika: Irakasleak kontuan hartu behar du, 5. eta 6. mailetako haurrentzat, obuluak edo espermatozoideak ugalketarako beharrezkoa den guztia biltzen duela beregan. Geroago ikusten dute haurrek, gameto bakoitzak informazioaren zati bat bakarrik daramala berekin. Ezagutzen ez duten errealitateari, ezagutzen dutenaren propietateak egozteko joera dute haurrek. Mundu mikroskopikoari, mundu makroskopikoarenak. Obuluari edo espermatozoideari, gizon edo emakumearenak. Haurrentzat, gainera, materiak osakera jarraitua du, eta nekez uler dezakete gametoek informazio diskretoa garraitzen dutenik. Izaki biziduna aurrez formatua dagoela, edo erantzun finalista, gehiagotan emango dute.   1.5.3. Animalien_ugalketa  5. mailako haurrentzat, arra eta emea elkartuz, haziak elkartuz, janaria hartuz, amaren ipurditik ugaltzen dira animaliak. 6. mailako haurrentzat, bi talde bereizten dira: arrautzetatik ugaltzen direnak eta larrua joz, triki-triki eginda ugaltzen direnak. 7. mailako haurrentzat, gu bezala, arraren zakila emearen baginan sartuta, espermatozoidea eta obulua elkartuz ugaltzen dira. 8. mailakoentzat, sexujotzearen eta arrautzen bidez ugaltzen dira. Janaria Hazia IpurditikUGALKETA Arrautzez Larrua joz Espermatozoide eta obuluak elkartuz   1.5.4. Arrautza_bidezko_oiloen_ugalketa   5. eta 6 mailak : oilar beharrik ez txitak ateratzeko. Oilarrak, berotu bakarrik. 7. maila: gehienentzat oilar beharra. 8. maila: ia denentzat, oilar beharra. Halere, oilar beharra dagoela esaten duten batzuentzat ere, oilarra arrautzak berotzeko da. Arrautza guztien barnean dago hazia. Horrela bada: jan nahi den arrautza, ez da berotu behar. Txita nahi bada, inkubatu besterik ez dago. Badira, oiloaren arrautzak (txitak ateratzeko) eta oilarrarenak (jateko) bereizten dituztenak ere. Arrautza mota ezberdinen teoria. Haur askorentzat, beraz, oilar beharrik ez dago txitak ateratzeko. Beste zenbaitentzat, txitak ateratzeko ez ezik, arrautzak erruteko ere oilar beharra dago. Bestalde, txiten sorrerari buruzko haurren iritziak aztertzean, emaitza hauek jaso dituzte Giordan eta Vecchi-k (1987): - Preformatismo maskulinoa: 50% - Preformatismo femeninoa: 25%. - Epigenesia: 25%  Txitak ateratzeko Oilar beharrik ez Arrautza ezberdinak: Oiloa nahikoa Oilarrarenak jateko Oiloarenak:txitak atera Oilarra: Arrautzak berotzeko, batzuentzat Arrautzak egiteko ere behar, besteentzat  Didaktika: Arrautzez ugaltzen direnak eta ernalketaz ugaltzen direnak bereizten dituzte haurrek. Arrautza bidez ugaltzen direnak ere, ernalketaz ugaltzen direla, eta txitek ere aita badutela esplikatu behar zaie. Haurrak, behagarria denean aurkitzen dituzte fenomenoen zergatiak. Alde batetik, haurrek ez dute oilo eta oilarraren ernalketarik ezagutzen. Bestalde, horrelakorik ezagutzen dutenek ere, nekez erlaziona ditzakete, elkarrengandik hain urrun dauden bi gertakizun: ernalketa eta txiten jaiotza. Esan behar da, historikoki ere denbora asko behar izan zela bi gertakizun horien artean zergati lotura bat ezartzeko. Haurrak ere, gizarteak bezala, zergati eta efektuaren arteko kontiguitate espazial eta tenporalari garrantzi handia ematen dio. Zergatiak eta efektuak kontaktua galtzen dutenean, zergati erlaziorik ez du haurrak errekonozitzen.  2. LANDAREAK Landareak bizidunak dira: - Batzuentzat: oxigenoa edo arnasa hartzen dutelako. - Besteentzat: bizi-funtzioren bat betetzen dutelako. - Organo edo zelulak dituztelako.  2.1. Landarearen_elikadura: Gehienentzat, ura eta gatz mineralez, bitaminaz, lurreko sustantziez, aireaz, haziaz, uraz gertatzen da. 65%k ez du eguzkirik aipatzen, 7. mailan. Fotosintesia arnasketarekin nahasten dute. Edo, egunez fotosintesia egiten dutela eta gauez arnasa hartzen dutela, alternatiboki, esaten dute. Ez dute pentsatzen, egunez ere arnasa hartzen dutenik. Landareen zelulek ura hartu eta gora eramaten dutela pentsatzen dute. Zelula horiek behetik gora eramaten dituztela sustantziak pentsatzen dute haur batzuek. Besteek esaten dute, landareak ura zurrupatu egiten duela.  2.2. Arnasketa Bizidunak badira, arnasa hartzen dutelako da, haur batzurentzat. Haur batzuentzat, sustraietatik hartzen dute arnasa. Haur asko dira arnasketa eta fotosintesia nahasten dituztenak, baita 8. mailako zenbait ere.  2.3. Fotosintesia 5. mailakoek ez dakite ezer horretaz. 6. mailakoek landareen arnasketa dela pentsatzen dute. 7. mailakoentzat, eguzkia dagoenean egiten den arnasketa. Haurrek, landarearen elikaduratik bereizi egiten dute fotosintesia. Landarearen elikadura, sustraietatik egiten den zerbait da, lurretik hartutako ura eta gatz mineralen bidez. Landareen elikadura eta animaliena elkartu egiten dituzte: landareek, ura, gatz mineralak eta eguzki energia kontsumitzen dituztela pentsatzen dute. Sustraietatik elikatzen dira landareak, eta hostoek elikadura jaso bakarrik egiten dute. Haurrei irakatsi behar zaie, almidoia landare berak egiten duela, argia hartzen duenean (Benlloch, 1984).  2.4. Landareen_ugalketa Polena eta hazia nahastu egiten dituzte. Haziak lur-azpian edo sustraietan daude haur askorentzat. Landarea eta lorea nahastu egiten dira. Landarearen eta lorearen arteko diferentzia: landaretik fruitua ateratzen dela eta loretik ez. Loreak zati ar eta emerik ez du ikasle askorentzat.  Didaktika: desegin beharreko aurreiritzi nagusiak hauek dira: Fotosintesia eta arnasketa gauza bera direla, arnasketa egunez bakarrik gertatzen dela, polena eta hazia gauza bera direla, lorea landarea dela. Landarearen elikaduraren barnean kokatu behar dira, sustantzien zurrupaketa, fotosintesia, arnasketa, transpirazioa. Landarearen elikaduraren berezitasunaz jabetu behar dute haurrek: argiaren bitartekotzaz, sustantzia bizigabeak sustantzia organiko bihurtzen dituztela irakatsiz.   3. MIKROORGANISMOAK  3.1. Zergatik_sortzen_da_sagardoa_sagar_zukutik? Zergatiak: - Denbora  - Oxigeno urritasuna - Alkohola bota. - Aireko bakteriak  3.2. Zergatik_mintzen_da_ardoa? Zergatiak: - Denbora - Airea edo oxigenoa: . Irekita denbora asko. . Itxita - Kanpotik sartutako bakteria eta germenak - Tenperatura, beroa, hezetasuna Haurren kontzepzioetan ikusten den eboluzioa: Denbora ------- airea edo oxigenoa ----- ingurugiroaren tenperatura, beroa, hezetasuna ------- mikroorganismoak  3.3. Zergatik_lizuntzen_da_ogia - Denbora asko egoteagatik. - Hezetasuna, giroa, tenperaturagatik. - Usteldu egiten delako. - Mikroorganismoengatik.  3.4. Zergatik_usteltzen_da_haragia - Beroarengatik: 6. maila. - Kanpotik etortzen zaizkio harrak: 7. mailako erdiek. - Haragiari sortzen zaizkio harrak: 7. mailako herena. - Beroarengatik, denboragatik, hezetasunagatik. - 8. mailako gehienek: bakteri eta germenengatik.  3.5. Zergatik_sortzen_zaie_amorrua_txakurrei - Teoria genealogikoa: otsoen familiakoak direlako. - Teoria birikoa: mikroorganismoen eraginez. Adinean aurreratu ahala, ikasketetan aurreratu ahala, birusei erreferentzia gehiago egiten diete.  Mikroorganismoen atal honetan ikusten duguna hau da: denborak zerikusia badu mikroorganismoen ugalketarekin; aireak eta oxigenoak ere bai; berdin gertatzen da tenperatura, bero eta hezetasunarekin. Gure haurrek, mikroorganismoen ugalketarekin lotura duten baldintza guzti hauek jartzen dituzte zergati bezala, mikroorganismorik ez baitute ikusten.  Zientzien Historiari dagokionez, Aristoteles beti kezkaturik ibili zen izaki bizidunen jaiotzaz. Generazio espontaneoa onartzen badu ere, harentzat generazio espontaneoa ez da ezerezetik sortzea. Bizitza guztiak aurrez beste gauza bat inplikatzen du: bazter guztietan barreiaturiko arima edo psike ezkutua, baldintza egokietan materia guztia susper dezakeena. Gainera, generazio mota hau behe mailako bizitza formei bakarrik dagokie; beste landare eta animaliak beste modu batzuetara ugaltzen dira:  " Ce qu'Aristote affirme à plusieurs reprises de l'introduction de la vie dans la matière montre qu'il admet la génération spontanée (Génération des animaux,III,10). Mais il faut noter, d'une part, que génération spontanée ne signifie pas pour lui génération a nihilo, car sa doctrine implique la préexistance, au surgissement de toute vie, d'une âme partout répandue, psyché latente et omniprésente qui dans des conditions favorables, peut animer tel fragment de matière; d'autre part, que ce mode de génération s'applique uniquement à des formes inférieures de la vie. Aristote le limite à quelques plantes sans fleurs et à un petit nombre d'animaux appartenant aux espèces des poissons, des insectes et des testacés" (Michel,P.H. eta Louis,P., 1966, 276- 277 o.)  Haragiari harrak nondik sortzen zaizkion galdetzean, barnetik sortzen zaizkiola esango dute haur askok. Nolabaiteko generazio espontaneoa ikus daiteke hor ere.  Didaktika: Haurrek aipatzen dituzten aldagaiok hurrenez hurren aldakaiztu, mintzean, lizuntzean, usteltzean, hartziduran duten eragina aztertzeko. Haurrak, behagarriak diren zergatietan zentratzen dira, fenomenoen zergatiak ematerakoan. Mikroorganismoak ez dira begi hutsez ikusten. Haurraren ezagutzaren eraikuntza, gure zentzumenetara heltzen diren aparientzien gainditze progresibo bezala ulertu behar da.  4. Atomoak_eta_zelulak  4.1. Atomoak - Zelulak atomorik ez du edukitzen. - Pertsonek atomorik ez dute edukitzen. - Harriak atomoak edukitzen ditu. Baina, harriak ez daude atomoz bakarrik osatuak, zerbait gogorragoz ere bai baizik. Aire partikulen artean airea dagoen bezala, harriaren atomoen artean sustantzia gogor bat dago. Didaktika: Haurren kontzepzio espontaneoak zentzu komunaren psikologiaz ulertu behar dira. Zergatia eta efektuaren artean, antzekotasunaren oinarrizko bat dago: efektuari antzeko zergatiak bilatzen zaizkio. Gertakarien eta gertakari horiek esplikatzen dituzten arauen artean, antzekotasuna ezartzen dute haurrek. Behagarria den mundu makroskopikoko materia jarraitua bada, mundu mikroskopikokoa ere horrela izango da. Ezagutzen ez duen errealitateari, eredu ezagunaren propietateak egozteko joera dute haurrek. Zelularen eta atomoaren arteko zerikusia esplikatu behar zaie. Berdin, atomoa bizidunen eta bizigabeen osatzaile bezala agertu behar da. Haurrek, bizigabeen oinarrizko unitate bezala ikusten dute sarritan atomoa eta zelula, berriz, bizidunen oinarrizko unitate bezala. Baina, zelularen eta atomoaren arteko erlaziorik ez dute ezagutzen.  4.2. Zelulak 6. mailako haurrentzat, zelulak kenduz gero, berdintsu edo gutxiago pisatuko genuke. 8. mailako ikasleen artean gehiago dira ezer ez genukeela pisatuko genukeela esaten dutenak. Ileetan, hortzetan eta hezurretan zelularik ez dugula esaten dutenak haur ugari dira maila guztietan. Haur batzuentzat, zelulak gorputzaren zati jakinetan daude. Zelulak dauzkagun tokiak, odola, azala eta atzazalak dira batez ere. Globuluak eta zelulak nahasten dituztenak ere badira. Edonola ere, zelulak ez dira gorputzaren egituraren oinarrizko unitate bezala hartzen. Didaktika: haurrei zelula esplikatzen zaienean, zeharo disekzionaturik, organismoarekin duen erlazio konstituzionala erabat ahazturik egiten da. Organismoaren oinarrizko unitate bezala zelulak betetzen duen tokia eta funtzioa garbi jarri behar dira.  5. Argia Argia eguzkiak ematen duen zerbait da. 5. mailako ikasleen 70%rentzat, ez da mugitzen, ez desegiten. 6. mailako ikasle batzuentzat, argia ez da ezer. Ezin da ukitu. 7. mailako ikasle batzuentzat, energia bat, kolore gabeko atomo multzoa da argia. 8. mailako ikasle askorentzat, oraindik, argia bonbillan egoten da. Uki ezin daitekeen zerbait da beste batzuentzat. Ikasle batzuek argia bere iturriarekin nahasten dute: eguzki, izar, bonbilla, kable elektriko. Beste ikasle batzuk, argia bere efektuekin identifikatzen dute. Guesne-k (1985), argiaren mugimenduaren ideia haurrei arrotza zaiela esaten du. Gure ikerketan ere, dezente dira, bai 7. mailan bai 8. mailan, argia ez dela mugitzen diotenak. Mugitzen dela diotenetako askok, argi-iturria mugitzean mugitzen dela pentsatzen dute. Horregatik, argi iturria ez dela mugitzen esaten zaienean, argia ez dela mugitzen esango dute. 8. mailako ikasle askok argi bainuaren kontzepzioa dute (30%). Beste askorentzat, begiaren eta objektuaren artean bitartekari beharrik ez dago. Gainera, ikasleen 26%rentzat, ikusmenean begitik objekturanzko mugimendua gertatzen da. Ikasleen 7% bakarrik agertzen dira eredu fisikoaren alde. Gauzak horrela izanik ere, eskoletako liburuek eredu hau suposatutzat ematen dute. 7. mailan 55% dira argi bainuaren alde agertzen direnak. 6. mailan, 67%. Eredu fisikoaren alde inor ez da agertzen maila honetan. Kurtso guztietan proportzio handia da, bai argi bainuaren alde, bai begitik objekturanzko mugimenduaren alde agertzen direnak. Argi bainuaren ideia bat dator, argia mugitzen ez denaren ideiarekin. Gainera, gure haur askorentzat, argia ez da kontserbatzen. Lupaz handitu egiten dira argi izpiak. Lupak, bero gehiago, argi handiagoa, potentzia gehiago, indar handiagoa ematen diola eguzki izpiari pentsatzen dute haurrek. Maila guztietako ikasleek pentsatzen dute hori. Ideia zabaldua da ikasleen artean beste hau ere: argia, izpien bidez etortzen zaigu, baina izpia ez da argia. Izpiak argia garraiatzen du. Argi izpiak, argiaren kontzepzio diskretua suposatzen du. Izpien barneko argiak: argiaren kontzepzio jarraitua suposatzen du. Haur askorentzat, eguzki izpia zuzen bat bezalakoa da: gauza luze batzuk dira. Argi izpietan datorren sustantzia ez da materiazkoa. Leihoetako kristaletatik sar daiteke. Izpiek bai, jo egiten gaituzte, baina izpia haustean, argia botatzen du, eta argia ez da materiazkoa. 10-11 urteko haur askorentzat, ispiluak ez du argirik islatzen. Haur horientzat, ispiluan argia badago, ez baitu ispiluak islatzen. 13-14 urteko haur gehienentzat, islatzen du. Ispiluak islatzen badu ere, haur askorentzat beste gorputzek ez dute argirik islatzen.  Historiari dagokionez, hebrearrentzat, argia eguzkitik independenteki existitzen da: zeruan du leku bat, ilunak bezalaxe. Eguzkia baino lehen sortua izan zen. Argia su mota bat da Homero, Heraklito, Enpedokel eta Platon-entzat. Argi islaturik ez du errekonozitzen Homerok. Azalera leunetan islatzen diren eguzki errainuak, metaletik beretik sortzen den argi bezala aurkezten ditu. Homerorentzat, iskiluen azal leunetan sortzen diren eguzki islak, metaletik beretik irteten den argia dira. Izaki bizidunen begiek materia sutsu bat dute, begiradarekin jaurtikitzen dena. Ikusmena, irradiazio bidez gertatzen da. Homerorentzat, argi-sortzaileen artean, sugarra, izarrak, gorputz distiratsuak eta batez ere begiak daude. XI mendera arte, ikustearen mekanismoan parte hartzen duten "ikus izpien" sortzaileak dira begiak. Iliada eta Odisean ikusmenari buruzko hipotesi bat dago: izaki bizidunen begiek suzko izpiak jaurtikitzen dituzte, eta ikusmena barne su honen eta kanpoko argiaren topo egitetik sortzen da. Argia irradiatzen duen guztia, ikusmenez hornitua dago Unibertsoan. Bereziki eguzkia. Euklides eta Ptolomeorentzat, begiak ikusmen izpiak botatzen ditu, izpi horiek lerro zuzenean mugitzen dira, abiadura handiz: begiak ireki orduko, izar finkoak ikusten ditugu. Ikusten diren gorputzak, edo argitsuak direlako, edo argi-izpiek argiztatzen dituztelako da. Azken hauek, ikusmen izpiak bezala, lerro zuzenean hedatzen dira, baina ez dira haiekin nahastu behar. Euklides- entzat, begiak jaurtikitzen dituen ikusmen izpiek ez dute kono kontinuorik eratzen, baizik bata bestearengandik bereziak dira. Platonentzat, ikusmenaren pertzepzioa, begiak jaurtikitzen duen irradiazioaren eta begira sartzen den irradiazioaren efektu simultaneoz gertatzen da. Ikuspenaren objektuan kontrako zentzuko bi irradiazio elkartzen dira. Atomistentzat, objektuen simulakroak begietara desplazatzen direlako gertatzen da ikusmena. Enpedokel-ek, ikusmena esplikatzeko, begitik irteten zen sua, objektuetatik irteten zen argiarekin topo egitea jartzen zuen. Aristotelerentzat, argi objektuak bibratu egiten du. Objektu honek bibrazioan jartzen duen "diaphane" izeneko inguru mugagabe bat. Diafano honek begiaren osagai diren humoreen mugimendua probokatzen du. Soinua ez bada hutsunean hedatzen eta argia hedatzen bada, "inguru argitsu" baten existentzia suposatu behar da, hutsunean bezala, beirinean, airean eta abar izango litzatekeena. Uretan uhin zirkular bat hedatzen da, uretara objektu bat jaurtikitzean. Horrelako hedaera batek inguru material bibratzaile bat suposatzen du: soinua ez da hutsean hedatzen. Baina, argia hedatzen da hutsunean eta gorputz gardenetan ere bai. Horregatik, argi inguru baten existentzia pentsatu behar da: hutsunean, beirinean, airean dagoena. Horrela, fluido bat imajinatzen du, eter deitua. Eterra, partikula txiki, oso estu, oso gogor eta elastikoz osatua dago. Didaktika: Liburuek suposatutzat ematen dute, haurrek argiaren kontzepzio diskretu bat dutela, baina kontzepzio jarraitua dute. Bestalde, liburuen ilustrazioetan, izpia zuzen luze bat bezala agertzen da. Hor, indukzio bat gertatzen da. Argitsuak ez diren objektuen islapenaren nozioa oinarrizkoa da optikarako. Baina, haurrentzat ez da horrelako islapenik gertatzen. Haur askorentzat, gure begitik gauzarantz baitoa argia. Argiaren kontzepzio diskretua, eta horrekin batera, ispiluak ez diren objektuen islapenaren nozioa ulertu behar ditu haurrak, gero optikako fenomenoak ulertu nahi baditu.  Ez da ezer Ez da mugitzen Argia iturriarekin Ezin ukitu Mugitzen da: eta efektuekin iturria mugitzean nahastu Ispiluan ez Argi bainuaren islatzen kontzepzioa Ikusmena: begitik Objektuetan ezARGIAobjektura islatzen Argi izpietan dator Begitik objektura argia: kontzepzio doa argia jarraitua Argia ez-materiala Izpiak: zuzenak bezalakoak  Zirkuitu_elektrikoa 8. mailako ikasle asko dira iraungitze ereduaren eta partizipazio ereduaren alde daudenak. Adinean aurreratu ahala, korronte txokearen aldekoak gutxitu egiten dira. Iraungitze ereduaren aldekoak igotzen doaz 14 urtetara bitartean. Eredu zientifikoaren aldekoak, adinean aurreratu ahala gehituz doaz, hortik aurrera. Gure ikerketan, 8. mailako ikasleen erdiak agertzen dira eredu fisikoaren alde. Zirkuitu batean, aurretik dagoen bonbillak atzetik (edo ondoren) dagoenak baino argi gehiago egingo duela pentsatzen dute 8. mailako haur askok. 40-50% inguruk pentsatzen dute korrontea ez dela kontserbatzen. Erresistentziaren esperientzia egiterakoan, zirkuituaren puntu batean erresistentzi aldaketa gertatzen bada, ikasleek pentsatzen dute, puntu hori pasatzean gertatuko dela korrontearen aldaketa, baina ez puntuaren aurretik. Badakigu, fisikoki, potentzial diferentzia eta korrontea zirkuitu guztian aldatzen direla. Zirkuitu batean, beraz, lanpararen aurretik eta ondoren ez da korronte elektrikoa kontserbatzen. Erresistentziaren aurretik eta ondoren ere gauza bera gertatzen dela pentsatzen dute haur askok. Didaktika: Aurreiritzi hauek ezaguturik eta kontuan harturik, haurrarengan gatazkak sortuko dituzten esperientziak burutu erazi behar dira. Haurrentzat, zergati eta efektuaren artean kontiguitate edo hurbiltasun espaziala dago. Zergatia zenbat eta hurbilago egon, handiagoa da efektua. Honela, zirkuitu elektriko batean, bonbilla energia iturritik zenbat eta urrunago egon, argi gutxiago egingo du. Honela, baita ere, erresistentzia pasa ondoren, segituan, korronte elektrikoak intentsitate gutxiago edukiko du, erresistentziatik urrun baino.  6. Beroa Hona hemen, haurren beroari buruzko ideia batzuk: - Beroa energia bat da. Energia dago beroaren oinarrian. Energiak sortzen duen zerbait da beroa. - Beroa sentitu egiten dugu, baina ukitu eta ikusi ez. - Beroa aire beroarekin identifikatzen dute. - Energia mota bat da beroa, eta tenperatura, beroaren neurketa da. - Haur askorentzat, sustantzia material bat da beroa: " Beroa eman", "Beroa galdu", "Beroa irabazi". Kalorikoaren teoria. 7. eta 8. mailako haur askorentzat, beroa sustantzia bat da. Sustantziek ez dute berdin pisatzen, bero daudenean eta hotz daudenean. Fisikarientzat, tenperatura desberdinean dauden bi gorputzen arteko energiaren transferentzia da beroa. Tenperaturak partikulen agitazio maila ematen du. Beroaren transferentziak sustantzia baten barne energia alda dezake. Ez dira nahastu behar sistemaren energia eta sistemen arteko energia transferentzia den beroa. - Beregan indar mugitzaile bat duen sustantzia da beroa haurrentzat. Adin guztietako haurrek onartzen dute objektu batetik besteranzko bero mugimendua. - Haur batzuentzat, erradiadore beroak gela berotu dezan, airearen premia dago: bitarteko baten premia. Beroa sustantzia bat dela pentsatzen dutenentzat, bero izpiek eramaten dute beroa alde batetik bestera. - Beroak berak ere badu mugimendurako joera haurrentzat. Bero izpiek edo errainuek dute mugimendurako joera. - Beroa botaz, energia botaz, berotzen dute gela erradiadoreek. - Gela bereko objektuak tenperatura ezberdinean daudela esaten dute gure ikasle gehienek. Pertzepzioak indar handia duelako eurengan. Beren sentsazioek indar handia dutelako. Objektuek beren propietatea dutela bero izatea edo hotz izatea pentsatzen dute. - Objektuaren bero kantitatearen neurria dela tenperatura, pentsatzen dute haur askok. Objektu handiek bero gehiago eta izotz puska handiek hotz gehiago dutela pentsatzen dute. - Likido beroa duten bi ontzitako ura nahastuta, ura beroago egongo dela pentsatzen dute zenbait haurrek. Tenperaturen batuketa eginez. Beroa sustantzia bezala hartzen dute. Beste batzuetan, bi tenperatura ezberdinetan dauden ontzietako ura nahastuta zer aterako den galdetzean, tenperaturen kenketa egiten dute. - Tenperaturaz eta beroaz galdegiten diegunean, haurrentzat errealitate substantiboa beroa da eta honen agerpen kuantitatiboa tenperatura. Beroa, tenperatura altua da. - Ikasleak ez dira konturatzen, objektu bera tenperatura desberdinetan egon daitekeela. Kontaktuan dauden objektuek ere ez dutela tenperatura bera hartzen pentsatzen dute. - Izotzaren urtze tenperatura zein den ez dakite haur askok. Ez dakite ere, uraren tenperatura konstante mantentzen dela egoera aldaketetan. - Haur gehienentzat, zinkaren tenperatura ez da igoko 1000ºtara. Iraunkor mantenduko da 420ºtan. Solido guztiak ezin litezke likido bihur. - Ontzi txikiko urak tenperatura altuagoa hartuko du ontzi handikoak baino, irakitean. Ikasle askok ez dute pentsatzen, ontzi txikiko eta handiko urak 100º C hartuko dituenik irakitean. Zientzialarientzat, objektu bat berotzean, bere tenperatura derrigorrez igotzen da, transformazio fisiko edo kimikorik gertatzen ez den artean. Uraren, azukrearen eta hondarraren tenperatura, berotzen ditugunean berdin igotzen al den galdetzean, ikasle askok pentsatzen dute, hondarraren eta azukrearen tenperatura gutxiago igoko dela. Objektua berotzen dugun guztietan ez da nahitaez objektuaren tenperatura igotzen; ez behintzat objektu guztiekin. - Oreka termikoari dagokionez, sustantzia batzuk (irina bezala) oreka termikoaren azpitik gelditzen dira. Beste batzuk, oreka termikoaren gainetik (adibidez, iltzeak eta ura). Gela bateko gauza ezberdinak tenperatura desberdinean egongo dira ikasle gehienentzat. Sentipenek indar handia dute haurrentzat. Objektibitate zientifikoak tokirik ez du. Materia batzuk, berez daukate hotz ala bero egoteko propietatea. Epelago sentitzen dituzten objektuak beroago daudela pentsatzen dute ikasleek. Ez dute objektuen eta sistemen arteko transferentzia eta interakzioen ideiarik agertzen. Fisikariek aldiz, sistemak eta sistemen arteko elkarrekintzak aztertuko dituzte, tenperatura bezalako parametroak erabiliz.  BEROA Energia Ukitu ezin Aire beroa Bi ontzitako ura nahastu: Beroa sustantzia Tenperatura batuketa Beroa bota, beroa eman Beroa = Tenperatura altua Bero izpiek beroa eramaten Kontaktuan: tenperatura Mugimendurako joera beroak ezberdina Urtze tenperatura: ez konstante Zinkaren tenperatura: Solido guztiak: ez likidotzen ez 1000ºtara igoko. Tenperatura igotzen berotzean: Sustantzia batzuk: oreka sustantzien arabera. termikoaren azpitik. Gela bereko gauza ezberdinak: Material batzuk: hotz ala tenperatura ezberdinean bero egoteko propietatea.  Zientzien Historiari dagokionez, beroa deskribatzen hasita, materiaren lau nolakotasunei buruz hitz egiten du Aristoteles-ek: beroa, hotza, hezea eta lehorra. Lau nolakotasun horiek, materiaren lau egoerei dagozkie: sua, ura, lurra eta airea. Egoera hauetako bakoitza sortzeko, binaka konbinatu behar dute nolakotasun haiek. XVIII mendean, kimikaren eremuan egiten ari ziren ikerketen bidetik, flogistikoaren ideia sortu zen: gorputzek duten sustantzia bat da flogistikoa. Flogistoa, erregai guztiek zuten printzipio erregarria zen. Suaren eta sufrearen printzipio nagusia bezala hartzen zen. Metala erretzean, flogistoa askatzen dela eta errautsa edo karea gelditzen zela zioen flogistoaren teoriak. Gerora, metalak, sua hartzean, pisua gehitu egiten duela ikusi zuten, eta hori kontraesanean zegoela errekuntzaren buruan flogistoa askatzearekin. Horregatik esaten zen, flogistoak pisu negatiboa zuela. "Suaren printzipioa"= flogistikoa. Erre daitezkeen gorputz guztiek flogistikoa dute. Erretzen direnean, flogistikoak ihes egiten du. Masa irabazten badu ere gorputzak, flogistikoa ez da pisa daitekeen materia, printzipio bat baizik. Errekuntzan bakarrik nabarmentzen da, gorputzetik askatzean. Flogistikoaren defendatzaileek, bero material hori atomoz osatua dagoela eta pisa daitekeela pentsatzen dute. Nolanahi ere, flogistikoaren teoriak ez du esplikatzen, hasierako metaletik sortutako oxidoaren masa handiagoa. Lavoisier-en masaren kontserbazioaren printzipioaren aurkikuntzak, hankaz gora jartzen du teoria hori: erreakzio kimiko baten barnean, masa globala kontserbatu egiten baita. Flogistikoaren teoria baztertzen du, errekuntzan, printzipio batek ez, baizik airearen osagai batek duela zerikusia esanez. Flogistikoaren teoriarekin batera, beroa sustantzia bezala hartzen duen beste teoria bat ere sortzen da: Kalorikoaren teoria. Kalorikoa, fluido hipotetiko ezabaezina da. Kalorikoa gorputz batetik bestera pasatzean, lehenengoaren tenperatura jaistea eta bigarrenarena igotzea dakar berekin. Sustantzia honek materia guztia igurzten du, baina gorputza oreka termikoan dagoenean, ez da nabarmentzen. Oreka hori galtzean, gorputz batetik bestera doa. Lavoisier-ek izendegi kimikotik argia kendu egiten du (1787an), baina kalorikoa uzten du, beroaren zergati bezala, beroa sortzen duen fluido elastiko bezala. Flogistikoaren teoria eta kalorikoarena, sustantzialistak dira. Teoria sustantzialista hauek zentzumenek esaten digutenari oso lotuak dira, eta indar handia izan dute historia zehar. Izan da bigarren korronte bat ere, Platon-en hipotesian oinarritua: beroa partikulen mugimenduaren aldaketa bezala ulertzen du. Honela, suak mugimenduan jartzen ditu materiaren partikulak. Ildo honetatik, Kepler, Bacon eta Descartes-ek ere, gorputzaren egoera termikoak esplikatzeko, materiaren partikulen mugimendua aipatuko dute. Bigarren korronte hau, materiaren egiturari begira dagoena, luzaro bazterrean gelditu da, lehenengo inpresioetan ez baita oinarritzen. Laplace eta Lavoisier izan ziren (1784) teoria sustantzialista eta teoria mekanista gainditu zituztenak, bero kantitatearen nozioaren bidez. Gorputz baten bero kantitatea, bibrazioen indar bizi bezala ulertzen du, bibrazioetatik ezberdina, partikulen agitazioaren neurri den tenperaturatik ezberdina. Didaktika: Beroa eta tenperatura bereizi erazi behar zaie. Tenperaturak, partikulen agitazio maila ematen du, eta beroa, sistemen arteko energia transferentziari deritzo. Beroa sustantzia bat ez dela ikasi behar dute. Gauza batek eduki dezakeen tenperatura ez dagoela osatzen duen materialaren baitan, sistemako beste elementuekiko elkarrekintzaren baitan baizik. Ez dagoela beraz, oreka termikoaren azpitik edo gainetik gelditzen den objekturik. Zergati eta efektuaren artean kidetasun edo korrespondentzia kuantitatibo bat dagoela pentsatzen dute haurrek. Adibidez, ura irakiten baldin badago ere, ikasleek uste izaten dute, suaren intentsitatea gehituz gero, uraren tenperatura ere gehitu egiten dela.  7. Solidoa,_likidoa,_gaseosoa Transformazio fisikoen atzean, sustantzien kontserbazioaren ideiarik ba al dute haurrek? Ura lurruntzean : - Ura aire bihurtzen da - Lurruna eta kea nahasten dituzte - Airea eta lurruna nahasten dituzte  - Lurruntzea = desegitea  = partikulak berotu eta desegiten = partikulak txikitu eta arindu = molekulak gas bihurtu = ura berotu, oxigenoa soltatu Irakitean: - Berotasunak saltarazten du - Barneko oxigenoa gorantz ateratzen da  - Uraren partikulak edo molekulak lurruntzen Transformazioak, maila makroskopikoan eta maila mikroskopikoan gertatzen direla pentsatzen dute haurrek. Lurruntzean partikulak desegiten dira, irakitean uraren partikulak edo molekulak lurruntzen dira. Lurruna kondentsatzean: lurruna ur bihurtzen. Lurrun forman dagoenean, lurruna ez dela ura pentsatzen dute haurrek. Fusioa = "urtu" esaten da euskaraz, lurruna bera ere ura ez balitz bezala. Fusionatzean ere, molekulak desegin eta ur bihurtzen direla pentsatzen dute haurrek. Tenperatura aldatzean, molekulak handitu edo txikitu, izoztu edo urtu egiten direla pentsatzen dute. Azukrea uretan disolbatuta gero, disolbatu aurretik urak pisatzen zuena pisatzen jarraituko du disoluzioak. Bolumenarekin ere antzeko zerbait gertatzen da. Driver-en ikerketan ere, soluzioaren masa osagaien masa baino txikiagoa zen. Beroaz, uraren partikulak askatu edo txikitu egiten dira. Hotzean, lotu edo handitu. Egoera solidoan okupatzen du tokirik gehien. Lurrun egoeran ez du ezer okupatzen. Likido eran gehiago. Solidoan, gehiena. Ura lurruntzean: Molekulak gas bihurtu Molekulak aire bihurtu  Oxigenoa soltatu Ke bihurtu Partikulak desegin Partikulak arindu Tokirik okupatzen ez Irakitean: Barne oxigenoa gorantz partikulak lurrundu molekulak lurrundu Lurruna kondentsatzean: Ur bihurtzen Molekulak desegiten  Molekulak ur bihurtzen Beroaz: uraren partikulak askatu edo txikitu. Hoztean: uraren partikulak lotu eta handitu. Tenperatura aldatzean: Partikulak handitu edo txikitu Partikulak izoztu edo urtu Tokia: Lurrun eran okupatzen ez Solidoan gehien Likidoan gutxiago Azukrea uretan disolbatu: Urak disolbatu aurretik bezala pisatzen. Disolbatu aurretik zuen bolumen bera.  Soluzioaren masa txikiagoa, osagaien masa baino. Transformazioak maila makroskopikoan eta mikroskopikoan gertatzen direla pentsatzen dute haurrek. Didaktika: Egoera aldaketetan, transformazio fisikoetan, ez direla sustantzia baten partikulak desegiten ikusi behar dute. Egoera aldaketen buruan, urak ura izaten jarraitzen duela. Ur lurruna ura dela, jela ere ura dela. Kontserbazioaren eta orekaren nozioak ulertzea zail egiten zaie haurrei. Transformazio fisikoetan materia kontserbatzen dela onartzea ez zaie erraz egiten. Maila makroskopikoan gertatzen diren aldaketek ez dutela sustantziaren atomorik aldatzen ikasi behar dute. Aldaketa guztiek, transformazioa eta kontserbazioa eskatzen dituztela, alegia.   8. MATERIA. ENERGIA  8.1. Materiaren_kontserbazioa Materia: ikus eta uki daitekeena. Nola lotzen: - Iman antzeko zerbaitez. - Lotura batzuez: besoaz, hankez, sarez, ehunez. Haurrarentzat, sustantzia bat erretzean, oxigenoa erre egiten da, sustantziaren partikulak ere erre egiten dira, sustantziaren molekulak erre egiten dira. Fisikaren arabera, sustantzia erretzea, oxigenoarekin kimikoki konbinatzea da. Errekuntzaren produktuak solidoak, likidoak eta gaseosoak izan litezke eta produktuen masa totala, bere osagaien masaren berdina da. Haur batzuentzat, oxigenorik ez dagoen lekuan ere sua egin liteke: oxigenoaren betekizunik ez dute ikusten. Kandela piztua, tapatzean, itzaltzen bada: - Aire gabe gelditu delako. - Airea bota diogulako. - Kea ez delako joaten. - Beroa ez delako ateratzen. - Suak lekurik ez duelako. - Oxigenoa erre duelako, eta oxigenoa behar du. Kandela piztua duen baso barnera, platerako ura sartzen bada: - Kandelari eusten dion ogiak edo plastilinak ura xurgatzen duelako. - Suak ura barneratzen duelako. - Presioari erreferentzia egiten - Oxigenoa erretzean, urarentzat tokia egiten. - Urak oxigenoa du eta oxigenoa beharrezkoa errekuntzan. Ikasle gazteagoentzat, iltze herdoilduen pisua handiagoa herdoildu gabeena baino. Ikasle helduagoentzat, iltze herdoilduen gutxiago pisatzen. Fisikaren arabera, errekuntzaren produktuak solidoak izan daitezke eta hasierako produktuek baino gehiago pisa dezakete. Errekuntzan gertatzen den materiaren kontserbazioari dagokionez, astrountziak gutxiago pisatuko du astronautak zigarroa erre ondoren, zigarroa erre aurretik baino, ikasle gehienentzat. Era berean, fosforoa erre ondoren matrazeak gutxiago pisatuko du erre aurretik baino, ikasle gehienentzat. Ikasleak, hasieran, pertzepzioaren ebidentzietan gelditzen dira. Gerora pasatzen dira ezkutuan dagoena pentsatzera: ageriko aldakuntzen atzean, materiaren kontserbazioaren nozioa eskuratzen hasten dira. Piageten arabera, materiaren kontserbazioaren noziora heltzeko, beharrezkoa eta nahikoa zen materia partikulez osatua dagoela onartzea. Baina, gerora ikusi da, materia partikulez osaturik dagoela onarturik ere, haurrek ez dutela pentsatzen partikula horiek aldaezinak direnik. Partikula horiek ere, sustantziek dituzten propietate makroskopiko berak dituztela pentsatzen dute haurrek. Beraz, materiaren kontserbazioa berriro ere zalantzan gelditzen da. Materiaren_kontserbazioa Materiaren besoak: imana,besoa Zigarroa erre ondoren: Egurra erretzeak: partikulak ere erre gutxiago pisatuko Erretzeko: oxigeno beharrik ez Fosforoa erre ondoren: Kandela itzaltzen: airerik ez gutxiago pisatuko kearengatik beroarengatik suak lekurik ez oxigenoa erre Edalontzi barnera ura: Burdin herdoilduak: - Plastilinak xurgatu Gehiago pisatuko - Suak barneratu Gutxiago pisatuko - Presioarengatik - Oxigenoa erretzean,tokia Materiaren - Uraren oxigenoa behar suak kontserbazioaren noziorik ez Materia partikulez osatua dagoela onartuz gero, materiaren kontserbazioa eskuratua dago, partikulak aldaezinak direla mantentzen bada. Baina, haurrentzat, sustantzien propietate makroskopikoak dituzte partikulek. Horregatik, nahiz eta materia partikulez osatua dagoela onartu, materiaren kontserbazioaren noziorik ezin eskura dezakete. Didaktika: Transformazio fisikoetan nahiz transformazio kimikoetan, materia kontserbatu egiten da. Materia partikulez osatua dagoela eta partikula horiek ez direla transformazio horietan aldatzen ikusi behar dute gaztetxoek.  8.2. Energia Energia= Indarra Indar ezkutua Beroa eta indarra ematen Elektrizitateak duena Argia egiteko erabiltzen 9. Indarra_eta_mugimendua Haurrek pentsatzen dute, motorrarekin kontaktuan zegoenean mugitzen ari zen norabide berean mugitzen jarraituko duela objektu mugikorrak. Mugimenduak indar bat inplikatzen duela. Sortu duen indarraren antza duela mugimenduak. Ezin dute haurrek indarrik gabeko mugimendurik ikuspegitu: inertziaren ideiarik ez dute. Mugimenduan jarraitzen badu objektu batek, bere motorretik indar bat hartu duelako da haurrentzat. Penduluaren esperientzian, mugimenduak indar bat inplikatzen duenaren ideia daukate gure ikasleen 72%k. Objektu astunak arinak baino azkarrago erortzen direnekoaren ideia dute gure ikaslerik gehienek.  Puxika batzuk gora igotzen dira eta besteak behera datoz: - Airea ez da gora igotzen, hidrogenoa bai. - Aire arina gora, aire astuna behera. - Airea behera, gasa gora. - Aire beroa gora, aire hotza behera. - Aire asko badu gora, aire gutxi badu behera.  Hidrogenozko globoa gorantz doa: - Hidrogenoak ez duelako pisatzen. - Grabitateak ez duelako erakartzen. - Lurrak gutxi erakartzen duelako. - Hidrogenoak gorantz egiten duelako indarra. - Gasa delako, barnean gasa duelako. - Gasez beteak gora, airez beteak behera.  Piaget eta Garciak Zientziaren Historiari begirada bat emanez (1982), zera ikusten dute: Aristotelek inertziaren printzipiorik ez zuen aurreikusi. Indar batek eragiten ez zuen mugimendurik ezin zuen bururatu. Munduaren ikuskera estatikoa zuen. Objektuen egoera naturala, geldi-egoera zen. Mugimendu guztiak, objektuaren gain eragiten ziren bortxaketak ziren. Mugimenduak indarra eskatzen zuen. Txinatarrentzat, aitzitik, mugimendu bat geldituko bada, aurkako indar baten premia dago. Aurkako indar hori gabe, mugimendua ez da inoiz geldituko. Mundua, etengabeko mugimenduan dago. Mugimendua da unibertsoko gauza guztien egoera naturala. Mugimenduak azalpen beharrik ez du. Mugimendu aldaketa da azalpena eskatzen duena. Teoria aristoteliarrean: gorputzak berezkoa zaien lekura joateko joera dute. Mugimendu naturala eta mugimendu bortxatua bereizten ditu. Buridan: mugimenduak indarraren eraginez jarraitzen du. Objektu bat mugimenduan jarrai erazten duena indarra eta bultzada da. Bultzadaren indarrak gauzaren atzetik jarraitzen duela pentsatzen du. Newton: inertziaren teoriaren arabera, mugimendu iraunkor konstanteak ez du azalpenik behar, naturala da. Azalpena behar duena, azelerazioa, mugimenduaren aldaketa da. Eguneroko bizitzan igurtziduna ez da indar bezala kontsideratzen. Mugimendu iraunkorrak indar iraunkorraren inplikazioa suposatzen du. Hau da gure ikasleek duten pentsaera. Ikasle aurreratuak direnak ere, inpetusaren teoria berbalizatzeko gaituagoak izango dira, baina ez dute inertziaren ideiarik eskuratu. Indar iraunkorrik gabe, mugimendua iraungi egingo da, ez baitago atzetik indarrik. Haurrek ez ezik, ikasle helduagoek ere mugimendu guztiek indar bat suposatzen dutela pentsatzen dute. Mugimendurik ez dagoen tokian indarrik ez dago haurrentzat. Mugimendurik ez indarrik gabe. Indarrik ez, mugimendurik ez dagoen lekuan. Ikus, Buridan-en ikuspegia zenbateraino hedatua dagoen, ikasleek indarra eta mugimenduari buruz dituzten iritzietan:  Indarra eta mugimendua 70 60 Buridan-en ikuspegia 50 40 30 Newton-en ikuspegia 20 10 13 14 15 16 17 Adina Zientziak ikasten Fisika ikasten  (Osborne eta Freyberg, 1991, 82 o.)  Mugimenduak: indarraren antza Ikasle aurreratuek: Inertziarik ez Impetus-aren teoria Mugimenduaren atzetik, indarra Igurtziduna: ez indarra Mugimendurik ez, indarrik ez Newton: inertzia Astuna arina baino azkarrago erortzen Impetus-aren teoria: Gasa gora, airea ez Bultzadak, gauzaren Aire beroa gora, aire hotza behera atzetik jarraitzen Hidrogenoak ez pisatzen Hidrogenoak goranzko indarra Gorputzak berezko tokira: Aristoteles  Aristoteles-entzat printzipio bat da geldi dagoen gorputzaren inertzia, baina ez horrela ibilian dabilen gorputzarena. Esferen betiko mugimendua esplikatzeko, motor baten beharra ikusten du. Mugimendu guztiek motor bat behar dute. Mugimendu guztietan, motorra eta erresistentzia dago. Erresistentziarik ez balego, hutsunean bezala, motorrak frenorik ez luke edukiko eta abiadura mugagabea hartuko luke. Hutsunerik ez dago beraz. Hutsunerik ez badago, materiaren osaera atomistikoa baztertua gelditzen da. Materia kontinuoa da beraz. Straton de Lampsaque-k Demokritoren eta Aristoteles-en teoriak konbinatzen ditu. Demokritok bezala, gorputzen barnean hutsunezko interbalo txikiak badirela pentsatzen du, baina ez du onartzen munduaren inguru hutsune mugagaberik egongo denik, edo atomoen existentziarik, beretzat, Aristolesentzat bezala, materia infinituraino zati baitaiteke. Atomistentzat, partikula oso txikiz eta ikusezinez (atomoak) eta hutsaz osaturik dago dena munduan. Baina, Estratonek baztertu egiten du Aristoteles-en "leku naturalen" teoria: honen arabera, lau elementuetako bakoitza, berezko joeraz, kosmosaren eskualde jakin batetara joaten baita: suak, erabat arina denez, kosmosetik kanpora joateko joera du. Lurrak, erabat astuna denez, Unibertsoaren erdira jotzeko joera du. Aireak eta urak, erlatiboki astunak eta arinak izanik, bien artean kokatzeko joera dute. Estraton-entzat ordea, elementu guztiek, sua barne dela, pisu bat dute; gorputz arinenak, hutsune gehien dutenak dira. Aristoteles-entzat, gorputz bat, zenbat eta astunagoa izan, azkarrago eroriko da. Forma berdinean, abiadura, astuntasun kantitatearen proportzionala da. Aristotelerentzat: projektilean, indarra aireak kontserbatzen du. Jean Philopon-ek zioen, bazela gorputzean, mugimendua ematen zaionean, denbora batez kontserbatzen den bertute mugitzaile bat. Buridan: "inpetus-aren fisika". Projektilak, motorrak edo indarrak mugitzen duen bitartean, inpetus bat jasotzen du, inpultso edo bultzada moduko bat. Ekintza mugikorrak zenbat eta abiadura handiagoa eman, bultzada hori are eta handiagoa izango litzateke. Ekintza hori gelditzen denean, gorputzak denbora batez inpetus hori kontserbatuko luke, bera delarik mugimenduaren jarraipenaren arrazoi. Baina, airearen eta pisuaren erresistentziaren kausaz, inpetus hori garaitua da eta grabitatea nagusitzen da, gorputza bere toki naturalera eramaten duelarik.  Didaktika: Newton-en printzipioak aplikatzerakoan, dauzkaten aurre-kontzepzioak kontuan harturik ekin behar zaio lanari. Indarra, azelerazioarekin loturik dagoela eta ez mugimenduarekin, ikusi behar dute haurrek. Gorputzen mugimendu egoera, geldi egoera bezain naturala dela. Ikasleek, aldaketak esplikatzeko joera dute, ez egoerak esplikatzeko. Haurrentzat, Aristoteles-entzat bezala, Newton-en mekanikaren suposatuen kontra, geldi egoera da gauzen "berezko" egoera. Esplikatu behar dena, mugimendua da, mugimendu guztiei zergati bat jartzen zaielarik: indarra. Ikasleek pentsatzen dute, objektuak mugitzen badira, mugimenduan mantentzen dituen zerbait dutelako dela. Zerbait hori, mugimendu kantitatea dela irakatsi behar zaie. Kantitate hori ez da indar bat. Eskoletan, lehenik, indarra esplikatzen dugu, eta ondoren mugimendu kantitatea. Alderantziz egitea egokiago izan daiteke: lehenik mugimendu kantitatea esplikatu, eta gero, indarra.  10. Euria.Tximista._Airea._Haizea  10.1. Euria - Lainoak itsasoko ura hartzen du eta botatzeko gogoa duenean, bota egiten du: ikuspegi animista. - Ura lurrundu aurretik ere, hodeia hor dago. Hodeia lurrunketaz beteko da. - Itsasoko ura hartu eta mendietan botatzen du hodeiak. Lainoa itsasora jaisten da, ura hartzen du eta goian botatzen du. - Lurrunaz formatzen dira hodeiak. Gero, zuloa egin eta erori egiten da euria. Hemen trantsiziozko fase bat agertzen da: hodeiak lurrunez formatzen dira, baina oraindik biltegi izaten jarraitzen dute. Eboluzioa: 1. Lainoek ura hartu eta gero bota 2. Lurrunketa aurretik ere hor dago lainoa  3. Lainoa itsasora jaisten da  4. Lurrunketaz formatzen, gero zuloa, ura erori  5. Hodeiak lurrunketaz formatzen eta euria eginez desegiten. Eboluzio bide hau ikus liteke gure haurrengan.  Historiara jotzen badugu, antzinako hebertarentzat, euria zeruko gordailu edo zahagietatik etortzen da: zahagi erraldoiak dira, gizakiak erabiltzen dituztenen antzekoak. Edo, baita ere, pentsatzen zuten, ur masa bat zegoela zeruaren gainean eta Jainkoak botatzen zuela lurraren gainera, akuedukturen baten bidez edo zeruko bobedan prestatutako leiho batzuen bidez. Bobeda hori ez zegoen Lurretik distantzia oso handira: txoriak, beren hegaldian, hel daitezke haraino. Zeruan, euriak ez ezik, ihintzak, elurrak, txingorrak, ekaitzak eta haizeak ere, bakoitzak bere lekua du. Jainkoak nahi duenean atera erazten du leku horretatik.  10.2. Tximista Batzuek ez dakite nola sortzen den. Askorentzat, lainoek txoke eginda gertatzen da. Haur txikienetako batzuentzat, trumoiek sortzen dute. Euriak sortzen duela esaten duenik ere bada. Izarren argien pilaketaz gertatzen dela ere esaten dute. Haize bero eta haize hotzaren eraginez gertatzen dela ere bai.  10.3. Airea Aireari buruzko eredu jarraitua dute gure haurrik gehienek. Haur askorentzat, airea ez da barreiatzen ontzi batean, erantsita gelditzen da goiko erdian edo beheko erdian. Aire partikulak erortzen ez badira, partikulen artean ere airea dagoelako da haur gehienentzat. Aire partikulak erortzen ez badira, partikula horien artean airea dagoelako, partikulek mugimendu propioa dutelako, aireak dentsitate txikia duelako edo aire partikulek repultsio indarrak dituztelako da. Eboluzioan aurreratu ahala, garrantzi gehiago hartzen du partikulen mugimendu propioak. Edo airearen dentsitate txikiak. Haurrentzat oso zailak dira hutsaren kontzeptua, partikulen mugimendu intrintsekoa, partikulen interakzioa. Aireak masarik ez du ikasle askorentzat. Heldutasunean aurreratu ahala, aireak masa duela gehiagok esango dute. Airea ez da materia ikasle askorentzat. Aireak ez du tokirik okupatzen. Pisurik ere ez du. Beroaz aireak bolumena handitzen duenik ez dute haur askok pentsatzen. Aireak, geldi dagoenean, indarrik ez duela egiten pentsatzen dute haur askok. Aireak, ibilian dabilenean egiten duela indarra gorputzen gainean pentsatzen dute haurrek. Likidoen forma aldatzen da errazen haurrentzat, lurrunak, materia eta masarik ez edukitzean, formarik ez baitu aldatzen. Ikasle gehienentzat, airea berotzen da. Aire beroa, aire hotza baino astunagoa da zenbaitentzat, baina, adinean aurreratu ahala, aire beroa aire hotza baino arinagoa dela pentsatzen dute haur askok. Zergatik den arinagoa galdetzean, beroaz bere sustantziak desegin egiten direlako dela arinagoa erantzungo digute. Haur askorentzat, aire gabeko ontzi bat berotzean, ontzi horren barnean dagoen termometroa ez da berotuko. Zenbaitentzat, berotuko da. Ontzi itxiko airea berotzen badugu, airea gehitu egingo da zenbait ikaslerentzat. Ontzi irekiko airea berotzean, airea gutxitu egingo da ontzian, 8. mailako ikasle gehienentzat. Airea duen flasko bat berotzen badugu, gutxiago pisatuko duela pentsatzen dutenak ugariagoak dira. Lastotxoz ura edaten ari garenean, indarrak ekartzen duela edaria gora pentsatzen dute haur batzuk. Airea gorantz ekartzean, edaria ere airearekin etortzen dela pentsatzen dute beste batzuk. Airea zurrupatu eta airerik ez dagoenean, airearen ordez likidoa etortzen dela beste batzuk. Aireak dagien presioaren ideiarik ez dute haurrek agertzen. Guk sortu dugun hutsuneak zurrupaketa aktiboa eragiten duela pentsatzen dute haur askok. Guk garbi dakigu, hutsuneak ez duela indarrik eragiten. Garbitu berri dugun edalontzia zergatik itsatsita gelditzen? - Urak indarra egiten diolako, likidoak tira egiten. - Aireak tiratzen diolako, itsatsi egiten. - Barruan airerik ez dagoelako: presioari erreferentzia. -------------------------------------------------- Eredu jarraitua Beroa arinagoa Partikulen artean, airea Ontzi hutsean, termometroa Hutsunerik ez berotzen ez Repultsio indarrak Airea, berotzean: Mugimendu propioa gehitu, ontzi itxian. Dentsitate gutxi gutxitu,ontzi irekian. Masarik ezAIREAAire beroak, gutxiago Materia ez pisatzen Tokirik okupatzen ez Lastoaz edatean: Presiorik ez geldian Indarrak igotzen edaria Ibilian, indarra Haizearekin etortzen Forma aldatzen ez Airea zurrupatu, airerik  ez, airearen ordez likidoa Hutsuneak: zurrupaketa aktiboa Itsatsita dagoen edalontziari: Aireak tiratzen Urak tiratzen Presio: barruan airerik ez  10.4. Haizea - Haizea beti dago: beroa goian, hotza behean. - Airea beti dago, baina haizea sortu egiten da. - Mundua mugitzean, haizea sortzen. - Haizea orbitan dago. Bueltaka gabiltzanean datorkigu. - Haizea lainoek sortzen dute. Lainoak mugitzean. Haizea beti Haizea sortu: - mundua mugitzean  - orbitatik datorkigu - lainoek sortzen   Didaktika: Ura lurrundu aurretik hodeirik ez dagoela, ur lurrunak osatzen baitu hodeia. Euria egitean, hodeia desegin egiten dela. Hodeia ez dela ur biltegia, bera dagoela urez osatua agertu behar zaie ikasleei. Hitz batean, egoera fisikoak aldatu arren, urak ur izaten jarraitzen duela. Haurrek pentsatzen dute, aire partikulen artean ere airea dagoela. Haurrak, zergati-efektu erlazioak finkatzerakoan, antzekotasunaren arauari ere jarraitzen zaizkio: efektu berri bat, antzeko zergati batek kausatzen du. Behagarria den mundu makroskopikoan materia jarraitu bada, mundu mikroskopikoan ere horrela izango dela pentsatzen dute haurrek. Ezagutzen ez duten errealitateari, eredu ezagunen propietateak egozteko joera dute. Airea materia dela, eta materia diskretua gainera. Aireak masa eta bolumena badituela: pisatzen duela eta tokia okupatzen duela irakatsi behar zaie haurrei esperientzia ezberdinen bidez. Haurraren arreta, behagarria denean zentratzen da. Argia existituko da, bere efektuak behagarriak direnean. Rozadura indarrik ez dago, behagarria ez delako. Gasek propietateak dituzte, koloreztaturik daudenean. Bestela, ez. Hautematen ez dena, ez da haurren buruan sartzen. Ur lurrunak, ur likidoak eta ur solidoak baino toki gehiago hartzen duela. Baina, hori esplikatu aurretik, hiru egoera ezberdinetan dagoen sustantzia, ura dela esplikatu behar zaie. Ur lurruna ura ez badute kontsideratzen, alferrikakoak dira beste azalpenak. Airearen presioa agerian jarriko duten zenbait esperientzia ere egin behar dira, haurraren aurre-kontzeptuak gezurtatzeko. Nolanahi ere, airearen presioa esplikatu aurretik, airearen masa eta bolumenaren nozioak eskuratuak eduki behar ditu. Haurrak, gertakarien zergatiak aztertzerakoan, ez dira zehatzak eta logikoak agertzen. Intuitiboak dira. Efektu baten zergatia aurkitzerakoan, beren oroimenean eskuerara dagoenera jotzen dute. Zergati eta efektuaren artean kontiguitate espaziala eta tenporala jartzen dute. Trumoia eta tximistak, zergati-efektu harremanak edukiko dituzte. Efektu baten zergatia aurkitzerakoan, nabarmentasunak ere badu zerikusia: errepresentazio abstraktuak nekezago eskuratuko dira konkretuagoak baino.  11. LURRA. PLANETAK. UNIBERTSOA  11.1. Grabitatea_munduan,_ilargian,_eguzkian Erorketa norabidea: lerro bertikal paraleloa da haur txikiarentzat. Gerora, erorketa norabidea, lurrari buruz erradiala da. Haur ia denentzat lurra esferikoa da. Horrela ikusi dute planisferioetan. Baina, haur zenbaitentzat, lurra borobila ikusten ez badugu, ez da esfera handia delako, bolaren barruan gaudelako baizik. Haur hauentzat, lurrak bi hemisferio ditu: behekoa, solidoa eta goikoa, airezkoa(zerua). Lurra esferikoa dela onartzen duten askorentzat, espazioan bada goi-behe norabide absolutu bat. Lurra ez da erreferentzia zentroa haur askorentzat. Maila guztietako haurrentzat, Unibertsoaren behe absoluturantz erortzen dira erortzen utzitako objektuak. Lurrean zuloak egiten baditugu, aldenik alde edo "beherantz" nahiz zentrorantz, zulo horietatik erortzen utzitako objektuak, behe absoluturantz eroriko dira haur gehienentzat. 8. mailako haurrek gehiagotan hartuko dute lurra grabitate zentro erreferentziatzat. Ilargian gutxi pisatuko. Zergatik? - Nukleorik ez - Grabitate indarra du - Beste oxigeno mota - Grabitaterik ez - Tiratzen digun indarrik ez  - Atmosferarik ez -------------------------------------------------------- Erorketa: lerro bertikala Eguzkian grabitaterik ez: Erorketa:lerro erradiala bestela, izpiak ez etorriko Lurra esferikoa:mapetan Grabitatea:munduan bakarrik Gu, bolaren barnean Ilargian:imanik ez Lerro esferikoa: goi-behe gutxi pisatuko absolutua nukleorik ez Lurra aldenik alde Grabitate indarra bai zeharkatuko harriak Grabitate indarra ez Bi zulo: behe absoluturantz Beste oxigeno mota Didaktika: zergati eta efektuaren arteko hurbiltasun edo kontiguitate espazialak garrantzi handia badu haurrentzat, grabitazioarena bezalako printzipioak ulertzea ez zaie erraz egiten.  11.2. Lurra,_planetak,_Unibertsoa Adinean aurreratu ahala, gehiagok esaten dute lurra Unibertsoaren ertzean dagoela. Adinean aurreratu ahala, gutxiago dira argiak Unibertsoa urtebetean zeharkatuko lukeela pentsatzen dutenak. 7. mailan 42% eta 8. mailan 25%. Beste planetetan ere urtaroak gertatzen dira, gaua eta eguna ere bai, 7. eta 8.mailako ikasle gehienentzat. Ikasle askorentzat, beste planetetan ere bizidunak badira. Extraterrestreak badira eta gu baino aurreratuagoak eta txintxoagoak dira askorentzat. Didaktika: Grabitazio Unibertsalaren Legea azaltzerakoan, kontuan eduki behar da haurren aurre-kontzeptua, hots, ilargian eta eguzkian grabitaziorik ez dagoenaren ideia. Lurra esferikoa dela esplikatzerakoan, kontuan eduki behar da, beheko esfera erdia lurra delakoaren eta goiko esfera erdia zerua delakoaren aurre- kontzepzioa.   EREMUAREN MENDEKOEN ETA EREMUTIK INDEPENDENTEEN ARTEKO DIFERENTZIAK, ZENBAIT KONTZEPZIO ESPONTANEOEI BURUZ Gorago aztertu ditugun zenbait gaiei buruzko kontzepzioetan Eremuaren mendekoek eta Eremutik Independenteek zernolako berdintasunak eta diferentziak dituzten aztertzen saiatu gara. Ondoren agertuko ditugun datuok, azterketa diferentzial horretatik hartuak dira. Datu batzuk, 1990 91 ikasturtean 7. eta 8. mailetako haurrei jasoak dira. Beste datu batzuek, berriz, 1991 92 ikasturtean jasoak.  1. Oiloen ugalketa Animalien ugalketari buruzko haurren ideiak aztertu genituenean, hegaztien, eta bereziki oiloen, ugalketan zentratu ginen. Eremuaren mendekoen eta Eremutik Independenteen bereizkuntza eginez, zera ikusi genuen: Eremuaren mendekoen 61%k espresuki aipatzen dutela, oiloak gu bezala ugaltzen direla, oilarrarekin harremanak eduki ondoren. Eremutik Independenteen 72,72% dira harreman sexualak esplizitoki aipatzen dituztenak, oiloaren ugalketarako. Txitek aitarik ba al duten galdegiten diegunean, ez da diferentziarik agertzen Eremuaren mendekoen eta Eremutik Independenteen erantzunetan, 92% direlarik aita badutela esaten dutenak, nahiz eta ez zehaztu aita izatea zertan datzan. 1991ko Urrian jasotako datuen arabera, Eremutik Independenteen 100%entzat, txitek aita badute. Eremuaren mendekoen 86%rentzat aitak zerbait egiten du aita izateko: "Triki-triki", "Amodioa", "Larrua jo", "ligatu" eta abar. Eremutik Independenteen 100%rentzat, berriz, aitak zerbait egiten du aita izateko.  2. Landareen ugalketa Landareak nola ugaltzen diren galdetzen diegunean, polenaz, esporaz ala haziz ugaltzen diren galdegiten diegu. Polenaz ugaltzen direla esaten dutenak, Dependenteen 50% eta Independenteen 60% dira. Esporaz ugaltzen direla esaten dutenak, Dependenteen 7,14% eta Independenteen 10%. Haziz ugaltzen direla esaten dutenak, Dependenteen 28,57% eta Independenteen 0%. Azkenik, hiruren bidez ugaltzen direla esaten dutenak, Dependenteen 14,28% eta Independenteen 30% dira. Landare ar eta emerik ba al dagoen galdetzen diegunean, Dependenteen 58%k baietz esaten dute, eta Independenteen 63% dira baiezkoa ematen dutenak. Loreek zati ar eta emerik ba al duten galdetzen diegunean, Dependenteen 69,23%k baietz esango digute. Independenteen 81,81% dira baiezkoa ematen dutenak. 1991ko Urriko datuetan, Eremutik Independenteen 94,4%rentzat, landareak zati ar eta emeak baditu. Eremuaren mendekoen 82% dira, landareek zati ar eta emeak dituztela esaten dutenak. Eremuaren mendekoen 15,78%rentzat, landareak polenaz ugaltzen dira. Independenteen 24% dira berdin pentsatzen dutenak. Eremuaren mendekoen 42%rentzat, landareak haziz ugaltzen dira. Independenteen 44% dira berdin pentsatzen dutenak. Esporaz ugaltzen direla esaten dutenak: Dependenteen 31% eta Independenteen 28%. Hiruren bidez ugaltzen direla esaten dutenak: Dependenteen 5% eta Independenteen 4%. Beste nolabait ugaltzen direla esaten dutenak: Dependenteen 5%.  3.Landareen arnasketa Landareek egunez arnasarik hartzen al duten galdegiten diegunean, Eremuaren mendekoen 69% dira baietz erantzuten dutenak. Eremutik Independenteen 100% dira galdera honi baiezkoa ematen diotenak. 1991ko Urrian egindako galdekizunean, ez da diferentzia nabaririk ikusten Dependiente eta Independenteen artean: Dependenteen 63%rentzat, landareek egunez arnasa hartzen dute. Independenteen 60%rentzat ere, landareek egunez arnasa hartzen dute.  4. Hartzidura, ozpintzea, lizuntzea, usteltzea, amorruaSagar zukua zergatik fermentatzen den galdegiten diegunean, Dependenteen eta Independenteen artean diferentziarik ez da sumatzen. Bi taldeen 50% dira bakterien eragina aipatzen dutenak. Ardoa zergatik mintzen den galdegiten diegunean, Dependentean 22% dira zergati bezala germen, bakteri eta mikroorganismoak aipatzen dituztenak. Aldiz, Eremutik Independenteen 75% dira ozpintzearen zergati bezala germen, bakteri edo mikroorganismoak aipatzen dituztenak. Diferentzia nabarmena agertzen da hurrengo galderari ematen dioten erantzunean ere. Lizuna zergatik sortzen den galdegiten diegunean, Eremuaren mendekoen 38,46% dira mikroorganismoak zergati bezala jartzen dituztenak. Eremutik Independenteen 72,72% diren bitartean. Diferentzia nabarmen bera agertzen da, haragia zergatik usteltzen den galdegiten diegunean. Eremuaren mendekoen 50%k bakteria, germen edo mikroorganismoak aipatuko dituzte zergati bezala. Eremutik Independenteen 100%k aipatuko dituzte bakteri, germen edo mikroorganismoak zergati bezala. Amorrua nola transmititzen den galdegiten diegunean, Eremuaren mendekoen 40%k aipatzen dituzte germenak. Eremutik Independenteen 62,5% dira germenak aipatzen dituztenak. 1991ko Urriko datuetan ez da horrelako diferentziarik ikusten Eremuaren mendekoek eta Eremutik Independenteek emandako erantzunen artean. Bakteria, germen eta mikroorganismoei ez diete inolako erreferentziarik egiten, ez batzuek eta ez besteek.  5. Zelulak. Atomoak 8. mailako haurrei galdegiten diegunean, ea beren gorputzean atomorik baduten, Dependienteen 76%k esaten digute baietz. Aldiz, Independenteen 100% dira gauza bera esaten dutenak. Ehun kiloko gizon batek, zelula guztiak kenduz gero zenbat pisatuko lukeen galdegiten diegunean 8. mailako ikasleei, diferentziarik ez da agertu Dependenteen eta Independenteen artean. Ezer ez lukeela pisatuko esaten dutenak, Dependenteen 60% eta Independenteen 58% dira. Galdera bera, edo antzekoa, egin genien 8. mailako ikasle beroriei, gai hori nolabait komentatu ondoren, hots, instrukzio ondoren, eta erantzuna honako hau izan zen:  "- Zenbat pisatuko zenuke zelula guztiak kenduta?" Dependienteen 92% dira ezer ez luketela pisatuko esaten dutenak. Aldi berean, Independenteen 100% dira ezer ez luketela pisatuko pentsatzen dutenak. Landareek atomorik ba al duten galdegin diegunean, Dependenteen 69%k baietz erantzun digute. Independenteen 100%k ere, baietz erantzun digu. Atomoak txikitu ala birrindu litezkeen galdegiten diegunean, Eremutik Dependienteen 20%rentzat atomoak txikitu edo birrindu litezke. Era berean, Independenteen 100% dira gauza bera pentsatzen dutenak. 1991ko Urriko ikerketan, zelula guztiak kenduz gero zenbat pisatuko luketen galdegiten diegunean, 7. mailako Eremutik Independenteen 84%rentzat, x kilo gutxiago pisatuko lukete: 35 kilo gutxiago, 15 kilo gutxiago, 12 kilo gutxiago, 10 kilo gutxiago eta abar. Eremuaren mendekoen 80% dira, gutxiago pisatuko luketela esaten dutenak. Hezurretan zelularik ba al duten galdegiten diegunean, Eremuaren mendekoen 93,70 % ezetz esaten du. Independenteen 83,68%k ere gauza bera esaten du (7. mailan). 8. mailan, Eremuaren mendekoen 60%k baietz esaten du, zelulak badituztela hezurretan. Eremutik Independenteen 88,88%rentzat ere, zelulak baditugu hezurretan. Ileetan zelularik ba al duten galdegiten diegularik, 7. mailan, Eremuaren mendekoen 62,5%rentzat zelularik ez dugu ilean. Eremutik Independenteen 50%rentzat ere zelularik ez dugu ilean. 8. mailako Eremuaren mendekoen 61%rentzat zelulak baditugu ilean. Eremutik Independenteen 77,77%rentzat ere, zelulak baditugu ilean. Odolean zelularik badugun galdegiten diegunean, Eremuaren mendekoen eta Eremutik Independenteen ia 100%entzat, odolean zelulak baditugu. Hortzetan zelularik badugun galdegiten diegunean, 8. mailako Eremutik Independenteen 62,5%rentzat hortzetan zelulak baditugu. Aldiz, Dependenteen 26,66 % bakarrik dira, hortzetan zelulak baditugula pentsatzen dutenak. 7. mailan, Dependenteen 93,75% dira hortzetan zelularik ez dugula pentsatzen dutenak. Independenteen 77,77% dira hortzetan zelularik ez dugula pentsatzen dutenak. Atomo guztiak kenduz gero, zenbat pisatuko luketen galdegiten zaielarik, Dependenteen 85,71%k gutxiago pisatuko luketela esaten dute. Independenteen 77,77% dira gutxiago pisatuko luketela pentsatzen dutenak. Besteek, batere ez luketela pisatuko pentsatzen dute.  6. Argia Argia zerezkoa den, uhinezkoa ala gorputzezkoa galdegiten diegunean, Eremuaren mendekoen 70%rentzat airea uhinezkoa da. Eremutik Independenteen 100%rentzat, argia uhinezkoa da. Eguzkiaren izpiak nolakoak diren galdegiten diegunean, 7. mailako Eremuaren mendeko diren haurren 75%rentzat, lerro luzea bezalakoak dira. 12,5%rentzat, puntutxoak bezalako. Beste 12,5%rentzat, beste nolabaitekoak. Eremutik Independenteen 55,55%rentzat, lerro luzea bezalakoak dira. Gainerakoentzat, beste nolabaitekoak. Argia atmosfera dagoen lekuan bakarrik ibiltzen den, ala atmosferarik ez dagoen lekuan ere ibiltzen den galdegiten diegunean, Dependienteen 60%k esaten du argia atmosferarik ez dagoen lekuan ere ibiltzen dela. Aldiz, Independenteen 100%k onartzen du argia atmosfera dagoen lekuan eta atmosferarik ez dagoen lekuan, bietan ibiltzen dela. 1991ko Urrian egindako ikerketan 8. mailako haur Dependenteen eta Independenteen artean diferentzia handirik ez da agertzen puntu honi buruz. Eremutik Independenteen 55,55% dira argia atmosferarik ez dagoen lekuan ibiltzen dela esaten duten haurren kopurua. Eremuaren mendekoen 61% dira gauza bera esaten dutenak. Eguzkiaren izpiak gure gelara sartzen diren galdegiten diegunean, 7. mailako Eremutik Independenteen 44%rentzat eguzki izpiak gelara sartzen dira. Eremuaren mendekoen 87%rentzat ere, eguzki izpiak gelara sartzen dira. 7. mailako Eremutik Independenteen 50%rentzat, izpien argia da gelara sartzen dena, ez izpia bera. Eremuaren mendekoen 12,5%rentzat, izpien argia da gelara sartzen dena, ez izpia bera. 8. mailako Eremutik Independenteen 88,88%rentzat izpiak gelara sartzen dira. Eremuaren mendekoen 92,30%rentzat izpiak gelara sartzen dira.  7. Beroa Gela batean dauden gauzen artean, kristala, metala ala egurra, zein dagoen beroago galdegiten diegunean, ez da diferentzia handirik nabarmentzen bi taldeen artean. Dependenteen 91%k esaten du, egurra dagoela beroena. Eremutik Independenteen 90%k esaten du gauza bera. Dependenteen 8%k esaten du, metala dagoela beroena. Independenteen 9% dira, gelako elementu guztiak tenperatura berean daudela esaten dutenak. Beroa zerbait al den galdegiten diegunean, baietz erantzungo digute 8. mailako haurrik gehienek. Gehienek, aire beroarekin nahasten dute beroa. Beroa zer den galdegiten diegunean, aire beroa dela esaten dute askok. Beroa atomoz osatua dagoen zerbait al den galdegiten diegunean, Dependenteen 50%k baietz esaten dute. Independenteen 100%k ezetz esaten du, beroa ez dagoela atomoz osatua. Hona hemen, Eremutik Independente baten erantzuna: " Energia mota bat da beroa: elektroien mugimenduak sortzen duena" (I.P.8. maila).  8. Solidoa, likidoa, gaseosoa  8.1. Haurrei galdetzen diegunean, noiz hartzen duen ur kantitate jakin batek toki gehiago, solido, likido ala gaseoso eran, ezberdintasun handirik ez da agertzen Eremuaren mendeko eta Independenteen artean. Dependenteen 68% inguru dira solido egoeran hartzen duela toki gehien pentsatzen dutenak. Independenteen 72% dira gauza bera pentsatzen dutenak. Likido eran hartzen dutela tokirik gehien pentsatzen dutena: Dependenteen 24% eta Independenteen 11%. Lurrun egoeran hartzen dutela tokirik gehien pentsatzen dutenak: Dependenteen 8% eta Independenteen 16,66%. 1991ko Urrian egindako ikerketan honelako erantzunak jaso genituen: Eremuaren mendekoen 56%k pentsatzen dute 7. mailan, solido eran hartzen duela ura toki gehien. 18%k, likido eran hartzen duela toki gehien. Eta, 25%k, lurrun eran hartzen duela toki gehien. 8. mailan, Eremuaren mendekoen 53% dira, solido eran hartzen duela urik toki gehien pentsatzen dutenak. 30% dira, likido eran hartzen duela pentsatzen dutenak. 15% dira, lurrun eran hartzen duela pentsatzen dutenak. Eremutik Independenteen artean, 7. mailakoetan: solido eran hartzen duela toki gehien pentsatzen dutena, 61% dira; likido eran hartzen duela toki gehien pentsatzen dutenak, 11% dira; lurrun eran hartzen duela toki gehien pentsatzen dutenak: 27% dira. 8. mailako Eremutik Independenteen 66% dira, solido eran hartzen duela toki gehien pentsatzen dutenak; likido eran hartzen duela toki gehien pentsatzen dutenak: 33%; eta lurrun eran hartzen duela toki gehien pentsatzen dutenak:0%.  8.2. Uraren gainean pisu handi bat jarriz gero, ura zapalduko litzatekeen ala ez galdegiten badiegu haurrei, Eremuaren mendekoen 100%rentzat, ura ezin daiteke zapaldu. Eremutik Independenteen 35,71%rentzat, ura zapaldu daiteke. Diferentzia hauek ez dira mantentzen, edo alderantzikatu egiten dira 1991ko azterketan jasotako datuetan: Eremuaren mendekoen 29%rentzat, ontziko ura zapaltzen da. Eremutik Independenteen 19%rentzat ere ontziko ura zapaltzen da.  8.3. Urak irakiten duenean, noiz hartzen duen tenperatura altuagoa, ur gutxiko ontzian ala ur askoko ontzian, galdegiten diegunean haurrei: Eremutik Dependienteen 27%rentzat, ur gutxiko ontzian hartzen da tenperatura altuena. Tenperatura berdina hartzen dute bi ontzitako urek, Dependenteen 72%rentzat. Eremutik Independentean 9%rentzat, ur askoko ontzian hartzen du ura tenperatura altuena. Independenteen 90,90% dira, bi ontzietan tenperatura bera hartuko duela urak pentsatzen dutenak.   8.4. Likidoen eta gasen forma aldatzerakoan, zeinen forma aldatuko den errazago, likidoena ala gasena, galdegiten diegunean, Eremuaren mendekoen 64% dira likidoen forma aldatuko dela errazago esaten dutenak. Aldiz, Independenteen 90% dira gauza bera esaten dutenak.  9. Indarra eta mugimendua  9.1. Juan Ignazio Pozo-ren esperientzia (1987a) eginarazi genienean 8. mailako haurrei, lau taldetan banatzen genituen erantzunak: - Traiektoria guztiz zirkularraren aldekoak: Eremuaren mendekoen 37% eta Eremutik Independenteen 25%. - Traiektoria kurbatuaren aldekoak: Eremuaren mendekoen 25% eta Eremutik Independenteen 16%. - Tangentea ez den traiektoria lerrozuzenaren aldekoak: Dependenteen 12% eta Independenteen 25%. - Tangentea den traiektoria lerrozuzenaren aldekoak: Eremuaren mendekoen 25% eta Eremutik Independenteen 33%. (Galdera: zein adinetakoak ziren Pozo eta Carreteroren ikasleak?)  9.2. Projektilen traiektoriaren probleman: - Kontzepzio aristoteliarra ez du inork ematen. - Konpromiso diagonala: Dependienteen 11%k eta Independenteen 18%k. - Konpromiso kurboa: Dependienteen 11%k eta Independenteen 0%k. - Forma parabolikoa: Dependenteen 72%k eta Independenteen 81%k.  10. Airea  10.1. Ikasle ia gehienentzat airea berotzen da. Airea berotzen den ala ez galdegiten diegunean, Dependienteen 88%k baietz esaten digute, airea berotzen dela. Independenteen 100%ek gauza bera esaten digute.  10.2. Aireak tokirik okupatzen duen galdegiten diegunean, Dependienteen 35%rentzat aireak tokia okupatzen du. Independenteen 63% dira, aireak tokia okupatzen duela esaten dutenak.  10.3. Aireak pisatzen duen ala ez galdegiten diegunean, Dependienteen 82%rentzat aireak ez du pisatzen. Independenteen 50% dira aireak pisatzen duela esaten dutenak. Beste galdekizun batean galdera bera egin genien 8. mailako ikasleei, eta erantzunak hauek izan ziren: Eremuaren mendekoen 63%rentzat aireak ez du pisatzen. Eremutik Independenteen 45%rentzat, aireak ez du pisatzen. Galdera bera beste modu batetara ere egin genien: Eremuaren mendekoen 55%rentzat grabitateak airea ez du erakartzen. Eremutik Independenteen 22%rentzat, grabitateak airea ez du erakartzen.  10.4. Beste galdera hau ere egin genien: zein da astunagoa, aire beroa ala aire hotza. Erantzunak lau motetakoak izan ziren: . Aire beroak pisatzen du gehiago: Eremuaren mendekoen 28%k eta Eremutik Independenteen 27%k. . Aire hotzak pisatzen du gehiago: Eremuaren mendekoen 28%k eta Independenteen 45%k. . Berdin pisatzen dute: Eremuaren mendekoen 21%k eta Eremutik Independenteen 9%k. . Aireak ez du pisatzen: Eremuaren mendekoen 21%k eta Eremutik Independenteen 18%k. Zergatik ateratzen da hemen, aireak ez duela pisatzen esaten duen portzentaje txikiagoa? Galderak berak suposatutzat ematen duelako, aireak pisatzen duela? Zergatik ateratzen da hemen aireak ez duela pisatzen esaten duten Dependente eta Independenteen artean diferentzia gutxiago? 1991ko Urrian egindako galdekizunaren erantzunetan ez da diferentzia handirik ikusten Eremuaren mendekoen eta Eremutik Independenteen artean. Airea berotzen al den galdetzen diegunean, Eremuaren mendekoen 92%rentzat airea berotzen da; Eremutik Independenteen 86%rentzat ere airea berotzen da. Aireak tokirik okupatzen al duen galdetzen diegunean, baietz esango digute Eremuaren mendekoen 61%k eta Eremutik Independenteen 73%k. Aireak pisatzen al duen galdetzen diegunean, baietz erantzungo digute, Eremuaren mendekoen 47%k eta Eremutik Independenteen 46,48%k. 1991ko Azaroan 8. mailako ikasleei egindako galdekizun batean erantzun hauek ateratzen dira: Independenteen 71%rentzat aireak pisatzen du. Dependenteen 75%rentzat ere aireak pisatzen du. 1991ko Urriko galdekizunean, haurrei galdegiten diegunean grabitateak aireari tiratzen ote dion, baietz erantzungo dute Eremuaren mendekoen 29,99%k. Era berean, baietz erantzungo dute, Eremutik Independenteen 52,77%k.  10.5. Ontzi batean airea irudikatzen dugunean, puntutxoak bezala irudikatzen ditugu aire molekulak, ontzi gardenean zehar barreiaturik. Haurrei galdegin genien, ea zergatik ez ziren aire molekulak hondora erortzen. Aireak pisurik ez duelako ez direla erortzen erantzungo ziguten, Dependenteen 40%k eta Independenteen 44%k. Baina, Independenteen beste 33%rentzat, aireak flotatu egiten duelako da.   4.2. B-METODOA ETA EMAITZAK  1. Helburuak Prekontzepzioen existentzia deskriptiboki frogatu eta gero, aurre-kontzeptu horiek Pentsamendu Logikoaren Garapenarekin, Estilo Kognitiboekin, Adimen mailarekin eta Natur Arloko errendimenduarekin duten erlazioa aztertu nahi dugu kuantitatiboki. Beste aldagaiak elkarrekin nola erlazionatzen diren aztertu nahi dugu baita ere: Eremutik Independentzia eta Pentsamendu Logikoaren garapena, Eremutik Independentzia eta Natur Arloko errendimendua, Eremutik Independentzia eta Adimen maila, ... Hots, aldagai bakoitza, beste aldagai guztiekin nola koerlazionatzen den aztertu nahi dugu. 2. Hipotesiak  2.1. Adinean eta ikasmailatan aurreratu ahala, maila Konkretutik Preformalera eta Preformaletik Formalera iragango dira haurrak, jarraipen ordenu aldakaitzean. Era berean, adinean eta ikasmailan aurreratu ahala, Eremutik Independenteago agertuko dira haurrak eta Natur gaiei buruzko prekontzepzio oker gutxiago izango dute haurrek. 2.2. Korrelazio positiboa egongo da, alde batetik, Eremutik Independentziaren, eta, bestaldetik, Pentsamendu Logikoaren Garapenaren, Adimen mailaren, inguruneko prekontzepzioei buruzko independentziaren eta Natur Arloko errendimenduaren artean. 2.3. Korrelazio positiboa egongo da, alde batetik, Pentsamendu Logikoaren Garapenaren, eta bestaldetik, Inteligentzia mailaren, prekontzepzio oker gutxiagoren eta Natur Arloko errendimenduaren artean. 2.4. Korrelazio positiboa egongo da Natur Arloko errendimenduaren eta Natur gaiei buruzko prekontzepzio oker gutxiagoren artean. 2.5. Korrelazio positiboa egongo da, alde batetik, Inteligentzi mailaren, eta bestaldetik, prekontzepzio oker gutxiagoren eta Natur arloko errendimendu hobearen artean.  3. Galderak 1. Zerk du erlazio zuzenagoa Natureko errendimendu onarekin: Pentsamendu Logikoaren Garapen maila altua edukitzeak ala Prekontzepzio oker gutxiago edukitzeak? 2. Eremutik Independentzia handiagoak, prekontzepzioei buruzko atxikimendu handiagoa ala txikiagoa suposatzen du? 3. Sexu aldagaiak ba ote du zerikusirik prekontzepzioei zaien atxikimenduarekin edo Eremutik Independentzia mailarekin? 4. Zerk edukiko du korrelazio positibo garaiagoa Natur Arloko errendimendu onarekin: Eremutik Independenteago izateak ala kontzepzio oker gutxiago edukitzeak? 4. Diseinua Ikerketa_mota:Ikerketa korrelazionala.  Aldagaien_definizioa:(Vide goian) Aldagai sekundarioen kontrola: Barne baliozkotasuna : Haurren prozesu biologiko eta psikologikoak kontrolatuak daude, testak urte ezberdinetan pasatzen badira ere, eta heldutasun aldaketak gertatzen badira ere, ikasmaila guztiei aldi berean pasatzen baitzaizkie testak. Tresna berdinak pasatzen zaizkie, modu berean, talde guztiei baldintza berdinetan, testatzaile berberak talde guztiei. Maila guztietako ikasle guztiei aplikatzen zaizkie frogak: Orioko Herri Ikastolako 5., 6., 7. eta 8. mailetako ikasle guztiei. Zarauzko eta Zumaiako Ikastoletan (Itaun62 galdekizuna pasatzeko) hartu diren 8. mailak, orduen egokitasunagatik Ikastola beroriek proposatuak izan dira. Kanpo baliozkotasuna: - Pentsamendu Logikoaren Garapenaren eskalan, Irudi Mozorrotuen testean, Cattell-en "G"-an ez da aurre-testik eta trataera multiplerik egon. Aurre-kontzeptuen galdekizunei dagokienez, aurrez pasaturiko galdekizunen eragina talde guztietan berdina da. Barne baliozkotasuna ez du ukitzen, baina kanpo baliozkotasunerako, hots, generalizaziorako problemaren bat jar dezake honek. Trataera multiplearen eragina nolabait kontrolatu nahiz, Natureko klaseetan ez dira komentatu galdekizunetako galderei eman behar zitzaizkien erantzunak. Beste galdekizunen bat betetzerakoan, pistarik eduki ez zezaten. Hala ere, elkarren arteko komentarioak ezin izan dira saihestu, eta etxean galdera horiek komentatu dituzten edo ez, ezin izan dugu kontrolatu. Itaun61 izan da, Orioko Herri Ikastolatik kanpo pasatu den galdekizun bakarra. Orio, Zarautz eta Zumaiako Ikastoletako haurrei, behin bakarrik pasatu zaie galdekizun hori. Kontuan eduki behar da, Orioko Ikastolako haurrei pasatu izan zaizkiela prekontzepzioei buruzko beste galdekizun batzuk, nahiz eta erantzunak gero beraiekin ez diren komentatu. - Hautespen hutsegiterik ez da egon. Talde naturaletan eta subjektu boluntarioetan ez gara oinarritu: talde osoei aplikatu zaizkie galderak eta testak.  5. Neur tresnak  5.1. Piaget-Longeot-en "Pentsamendu Logikoaren Garapena"-ren eskala. Aplikazio indibiduala. Denbora: Ordu t'erdi inguru. Fidagarritasuna: 0,82. Baliozkotasuna: korrelazio garaia du Matematiketako arrakastarekin. Zatiak: . Pisuaren kontserbazioa: 2 puntu. . Bolumenaren kontserbazioa: 1 puntu. . Pisu eta bolumenaren disoziazioa: 1 puntu. . Permutazioak: 6 puntu. . Probabilitateak: 8 puntu. . Pendulua: 2 puntu. . Kurba mekanikoak: 8 puntu Guztira: 28 puntu. Neur tresna honek pentsamendu logikoaren heldutasun maila neurtzen du eta estadioetan sailkatzen du: . Estadio konkretua A: 0,5-4 puntu. . Estadio konkretua B: 5-10 puntu. . Estadio preformala: 11-17 puntu. . Estadio formala A: 18-23 puntu. . Estadio formala B: 24-28 puntu. 5.2. Witkin-en "Irudi mozorrotuen testa".Aplikapen kolektibokoa. Denbora: testaren lan efektiboa: 12 minutu. Honi, instrukzioen eta sarrera ariketen denbora erantsi behar zaio. Baliozkotasuna: GEFT eta EFTren artean: 0,82 (gizonek), 0,63 (emakumeek). ABCrekin: 0,71 (mutilek), 0,55 (neskek). Fidagarritasuna: lehen zatiko 9 elementuen eta bigarren zatiko 9 elementuen artean, 0,82ko fidagarritasuna. Eremutik Dependentzia-Independentzia maila neurtzeko erabiltzen da. 0tik 18 puntura bitartean lor daiteke.  5.3. Maila sozio-ekonomikoa: Aitaren lanbidearen eta amaren lanbidearen arabera egiten da. Aitaren lanbidea, 6 kategoriatan banatzen dugu. Amarena, 6 kategoria horiek, gehi etxekoandrearen kategoria: Aitaren_lanbidea: Goi eta Erdi klase-maila: 1 Langile kualifikatua: 2 Dendaria: 3 Langilea: 4 Lanik gabe edo pentsionista: 5 Ikasle: 6 Amaren_lanbidea: Goi eta Erdi klase-maila: 1 Langile kualifikatua: 2 Dendaria: 3 Langilea: 4 Lanik gabe edo pentsionista: 5 Ikasle: 6 Etxeko andre: 7 5.4. Adimen_maila:Cattell-en G-a Lan efektiboa: 12,5 minutu. Aplikazio guztia, instrukzioak barne: 30 minutu. Aplikazio kolektiboa. Fidagarritasuna: 0,86 Baliozkotasuna: TEA2: 0,53 (6. maila), 0,61 (7. maila)  TIG: 0,59  5.5. Natur eta Matematika arloetako errendimendua:1etik 5era bitarteko puntuazioa. Irakasleak emandako puntuazioaren arabera. 1 : gutxi 2 : nahikoa 3 : ongi 4 : oso ongi 5 : bikain  5.6. Kontzepzio espontaneoen azterketarako 32 itemeko galdekizun idatzia(= Itaun32). Puntuazioa: Zuzen erantzuna: 1  Oker erantzuna: 0 Kontzepzio espontaneoei buruzko 61 itemeko galdekizun idatzia (Itaun61). Fidagarritasuna: .6157 (Ugalketa, Lurra, Transformazioak, Materia, Airea eta Elikadura gai multzoetarako). A alternatiba = 1 B " = 2 C " = 3 D " = 4 E " = 5 5.7. TEA-2, Eskala-2: puntuazio maximoa 46 puntu. 5.8. TIG-1: Inteligentzia orokorreko testa: puntuazio maximoa, 35 puntu. Denbora: 15 minutu eta instrukzio denbora. Fidagarritasuna: 0,91, profesionalek.  0,80, ikasleek. Baliozkotasuna: Korrelazio koefizientea: 0,61, TEArekin  0,59, "G"-rekin 6. Lagina : Longeot,_Witkin_eta_Cattell-en_frogak:  Urtea_Longeot_Witkin_Cattell 1986-87 5.maila: N=22 5. maila: N=22 5. maila: N= 22 6.maila: N=19 6. maila: N=19 6. maila: N= 19  7.maila: N=21 7. maila: N=21 7. maila: N= 21  8.maila: N=18 8. maila: N=18 8. maila:TEA:N=18 1987-88 5.maila: N=27 5. maila: N=27 5. maila: N= 27 1988-89 5.maila: N=24 5. maila: N=24 5. maila: N= 24 1991-92 7. maila: N=29 7. maila: N= 29 1991-92 6. maila: N=26 6. maila: N= 26 1992-93 8.maila: N=28 6. maila: N=36 SPSS_tratamendu_programan_sarturiko_lehen_populazioa: SPSS-1  Adina_Kopurua_Portzentajea 10 urte 62 33% 11 " 50 26,6 12 " 43 22,9 13 " 22 11,7 14 " 11 5,9 __________________________ Guztira 188 100 Ikasmailak_Kopurua_Portzentajea 5. maila 73 38,8 6. maila 46 24,5 7. maila 51 27,1 8. maila 18 9,6 __________________________  Guztira 188 100 Sexua_Kopurua_Portzentajea Mutilak 87 46,3 Neskak 101 53,7 ------------------------- Guztira 188 100  Aitaren_lana_Kopurua_Portzentajea Goi-Erdi Klasem. 6 3,2 Langile kualif. 40 21,2 Dendaria 2 1,1 Langile arrunt. 140 74,4 ----------------------- Guztira 188 100 Amaren_lana_Kopurua_Portzentajea Goi-Erdi klasem. 1 0,5 Langile koal. 9 4,8 Dendaria 6 3,2 Langile arrunt. 37 19,7 Etxekoandrea 135 71,8 ---------------------- Guztira 188 100 Longeot_froga_pasatakoak  N = 133 Cattell_froga_pasatakoak  N = 170 Witkin_froga_pasatakoak  N = 188 Natur,_Matematika,_Euskara_kalifikazioak_eta_kalifikazioglobala  N = 188  TEA_froga  N = 18  TIG_froga:N = 85  Prekontzepzioen_galdekizunak:  Itaun32: N= 82 SPSS_TRATAMENDU_PROGRAMAN_SARTURIKO_BIGARREN_POPULAZIOA SPSS-2  Ikasmaila: 8. maila Ikastolak: Oriokoa: N=36; Zarauzkoa: N=21; Zumaiakoa: N=23.  Sexua: Neskak: N=41 (52%) ; Mutilak:N=37 (48%)  Longeot: N=28  Cattell: N=33  Witkin: N=35 Natureko_kalifikapenak: N=78  Matematikako_eta_Euskarako_kalifikapenak,_eta_kalifikapen_globala: N=35  Prekontzepzioei_buruzko_Itaun61_galdekizuna: N=78 SPSS_tratamendu_programatik_at_utzitako_populazioa Adina: 10 urte: 8  11 " : 58  12 " : 61  13 " : 64  14 " : 10  ----- Guztira 201  Ikasmailak: 6.: 64  7.: 58 8.: 79 ----- Guztira 201 Sexua: Mutilak: 98 Neskak: 103 ---- Guztira 201  Prekontzepzioei_buruzko_Itaun61_galdekizuna: N = 201  KONTZEPZIO ESPONTANEOEI BURUZKO ITAUN32 GALDEKIZUNAREN EMAITZAK N = 82 1. Maila guztietako haurren 98,8%rentzat landareak bizidunak dira. 2. Beharrezko zaizkigun elikagaiak aprobetxatzeko da janaria, haur gehienentzat, haurren 87,8%rentzat. 3. Azterturiko haurren 39%k pentsatzen dute, janaria odol bihurtzen dela eta odolak gorputza mugitzen duela. 4. Maila guztietako haur gehienentzat, janariaz odola indartu egiten da eta odolak gorputzari indarra ematen dio. Maila hauetako haurren 79,3%k pentsatzen dute honela. 5. Odola, energiaz, proteinaz eta bitaminaz osatua dago, maila hauetako ikasleen 52,4%rentzat. 6. 6. mailako ikasleen 69%rentzat, birikak, odola eta gorputza garbitzeko hartzen dugu arnasa. 7. mailako haurren 37%rentzat eta 8. mailako haurren 25%rentzat ere bai. Gainerakoentzat, elikagaien erreketa egiteko hartzen dugu arnasa. Ikasleen 56,1%rentzat, erreketa egiteko hartzen dugu arnasa. 7. Behar ez ditugun janariak erretzeko egiten da errekuntza, 6. mailako ikasleen 65%rentzat, 7. mailako 44%rentzat eta 8.mailako ikasleen 37%rentzat. Ikasleen 50% inguru dira, behar ez ditugun janariak erretzeko dela errekuntza, pentsatzen dutenak. 8. Ikasleen erdiak baino gehiagorentzat, errekuntza urdailean eta odolean gertatzen da, eta ez zeluletan. 9. Espermatozoideak emakumearen baginan sartzen diren guztietan, emakumea haurdun gelditzen da, 6. mailako ikasleen 61%, 7. mailako 34% eta 8. mailako 22%rentzat. Ikasle guztien 39% dira horrela pentsatzen dutenak. 10. Landareak sustraietatik hartzen dituen ura eta gatz mineralak, zelulen bidez igotzen dira hostoetara, zelulak behetik gora joaten direlako. Hori da 6. mailako ikasleen 38%k, 7. mailako ikasleen 37%k eta 8. mailako ikasleen 33%k pentsatzen duena. Maila hauetako ikasle guztien 36,6% dira horrela pentsatzen dutenak. 11. Fotosintesia eta arnasketa prozesu bera dira, 6., 7. eta 8. mailako ikasleen 39%rentzat. 12. Landareak badituzte zati ar eta emeak, 6. mailako ikasleen 65%rentzat, 7. mailakoen 89%rentzat eta 8. mailakoen 66%rentzat, Hots, ikasle guztien 74,4%rentzat. Gainerako 25,4%rentzat, ez dute zati ar eta emerik. 13. Sagar zukutik sagardoa ateratzen da, denbora luzez aire eta oxigeno gutxirekin egotearen eraginez, 6. mailako ikasleen 57%, 7. mailako ikasleen 65% eta 8. mailako ikasleen 70%rentzat, hots, ikasle guztien 64,6%rentzat. Gainerako 35,4%rentzat, mikroorganismoen eraginez gertatzen da. 14. Ardoa mintzen da, denbora luzez airea eta oxigenoa sartzen zaiolako, 6. mailako ikasleen 65%, 7. mailako ikasleen 68% eta 8. mailako ikasleen 48%rentzat. Gainerakoentzat, mikroorganismoen eraginez. 15. Usteltzen ari den haragiari barnetik sortzen zaizkio harrak, 6. mailako ikasleen 61%rentzat, 7. mailako ikasleen 86%rentzat eta 8. mailako ikasleen 77%rentzat, hots, ikasle guztien 75,6%rentzat. Gainerako 24,4%rentzat, kanpotik etortzen zaizkio harrak. 16. Otsoen familiakoak direlako sortzen zaie amorrua txakurrei, 6. mailako ikasleen 42%rentzat, 7.mailako ikasleen 17%rentzat eta 8. mailako ikasleen 14%rentzat, hots, ikasle guztien 24,4%rentzat. Gainerako 75,6%rentzat, mikroorganismoen eraginez. 17. Gizakiak zelula guztiak kenduz gero, batere ez luke pisatuko: 6. maila: 19%; 7. maila: 17%; 8. maila: 22%. Gutxiago pisatuko luke: 6. maila: 46%; 7. maila: 75%; 8.: 66%. Berdintsu pisatuko luke: 6. maila: 34%; 7. maila: 6%; 8.maila: 1%. 18. Eguzkiaren argia eguzkitik guganaino etortzen da, 6. mailako ikasleen 73%rentzat, 7. mailako ikasleen 68%rentzat eta 8. mailako ikasleen 85%rentzat, hots, ikasle guztien 75,6%rentzat. Gainerako 24,4%rentzat, eguzkiaren argia, eguzkiaren eta gure artean geldi dago, eta denok biltzen gaitu. 19. Lupatik pasatzean, argia handitu egiten da, 6. mailako ikasleen 53%rentzat, 7. mailako ikasleen 86%rentzat eta 8. mailako ikasleen 62%rentzat, hots, ikasle guztien 68,3%rentzat. Gainerako 31,7%rentzat, lupatik pasatu ondoren, argi kopuru bera dago. 20. Argi izpien artean, argia dago maila guztietako ikasleen 80% baino gehiagorentzat: 6. maila: 84%; 7. maila: 86% eta 8. maila: 85%, hots, ikasle guztien 85,4%rentzat. Gainerako 14,6%rentzat, argi izpien artean ez dago ezer. 21. Gu gauden gelara, argi izpiak sartzen dira, gure ikasleen 61%rentzat. Gainerakoentzat, gu gauden gelara izpien argia sartzen da, baina izpirik ez. 22. Eguzki izpia zuzen bat bezalakoa da, eta ez partikula modukoa, 6. mailako ikasleen 65%rentzat, 7. mailako ikasleen 75%rentzat eta 8. mailako ikasleen 51%rentzat, hots, ikasleen 64,6%rentzat. Gainerako 35,4%rentzat eguzki izpia partikula bezalakoa da. 23. Zirkuitu batean bonbilla bat pizten badugu, bonbillaren aurretik korronte gehiago egongo dela, bonbillaren ondoren baino, pentsatzen dute 6. mailako ikasleen 65%k, 7. mailakoen 65%k eta 8. mailako ikasleen 14%k. Ikusten denez, 6. eta 7. mailetan, gehienak dira horrela pentsatzen dutenak. Baina, 8. mailan, laborategian elektrizitateko esperientziak eginda gero, gehiengo handi bat da, bonbillaren aurretik eta ondoren korronte bera egongo dela pentsatzen duena. 24. Beroa eta tenperatura altua gauza bera direla pentsatzen dute ikasleen 40,2%k. 25. 1000º-tan dagoen labe batean hondarra sartuz gero, bere tenperatura 1000ºtara igoko al litzatekeen galdetzean, ikasle guztien 58,5% dira baietz esaten digutenak. Gainerako 41,5%k, hondarraren tenperatura ez dela 1000º-tara igoko pentsatzen dute. 26. 100ºC-tan dagoen labe batean, ura, hondarra eta azukrea sartuta, ordu batzuetan edukiz gero, hirurak tenperatura berean ez liratekeela jarriko pentsatzen dute, 6. mailako ikasleen 62%k, 7. mailakoen 80%k eta 8. mailakoen 82%k. Ikasle guztien 74,4% dira horrela pentsatzen dutenak. Ikasleen 25,6% dira, uraren, hondarraren eta azukrearen tenperatura hirurak tenperatura berean egongo liratekeela pentsatzen dutenak. 27. Ur beroa lurruntzen bada, bera osatzen duten partikulak beroaz desegin, txikitu edo arindu egiten direlako da, maila hauetako ikasleen 47,6%rentzat. Gainerako 52,4%rentzat, beroak uraren partikulak bereizi egiten dituelako da. 28. Haizea zergatik sortzen den galdegitean, lurra espazioan bueltaka dabilelako sortzen dela esango digute 6. mailako ikasleen 19%k, 7. mailakoen 10%k eta 8. mailakoen 8%k. Lainoen mugimenduarengatik sortzen dela esango digute, 6. mailako ikasleen 56%k, 7. mailakoen 6%k eta 8. mailakoen 29%k. Aire bero eta aire hotzaren eraginez sortzen dela esango digute, 6. mailako ikasleen 26%k, 7. mailako ikasleen 82%k eta 8. mailako ikasleen 67%k. 29. Ilargian ez genuke ezer pisatuko, 6. mailako ikasleen 42%rentzat, 7. mailako ikasleen 41%rentzat eta 8. mailako ikasleen 48%rentzat. Hots, ikasleen 43,9% dira ilargian ez genukeela ezer pisatuko pentsatzen dutenak. Gainerako 56,1%rentzat, ilargian hemen baino gutxiago pisatuko genuke. 30. Ilargian batere ez edo lurrean baino gutxiago pisatuko genuke, han atmosferarik edo grabitate indarrik ez dagoelako, 6. mailako ikasleen 34%rentzat, 7. mailako ikasleen 58%rentzat eta 8. mailako ikasleen 59%rentzat. Batere ez edo lurrean baino gutxiago pisatuko genuke, han grabitate indarra dagoelako, 6. mailako ikasleen 15%rentzat, 7. mailako ikasleen 17%rentzat eta 8. mailako ikasleen 11%rentzat. Batere ez edo gutxiago pisatuko genuke, grabitate indar gutxi dagoelako, 6. mailako ikasleen 50%rentzat, 7. mailako ikasleen 24%rentzat eta 8. mailako ikasleen 29%rentzat. 31. Lurra Unibertsoaren erdian dago, 6. mailako ikasleen 42%rentzat, 7. mailako ikasleen 79%rentzat eta 8. mailako ikasleen 48%rentzat. Ikasleen 57,3%k pentsatzen dute lurra unibertsoaren erdian dagoela. Gainerako 42,7%k, Lurra Unibertsoaren ertzean dagoela pentsatzen du. 32. Unibertsoak bukaera bat badu, 6. mailako ikasleen 19%rentzat, 7. mailako ikasleen 24%rentzat eta 8. mailako ikasleen 18%rentzat. Ikasleen 20,7% dira Lurrak bukaera bat baduela pentsatzen dutenak. Gainerako 79,3%k, Lurrak bukaerarik ez duela pentsatzen dute.  ITAUN61 GALDEKIZUNARI 8. MAILAKOEK EMANDAKO ERANTZUNAK Item_bakoitzari_emaniko_erantzun_zuzenen_batez-bestekoa Hiru herriak Orio Zarautz Zumaia  Item-1 .154 .194 .143 .087 Item-2 .782 .944 .524 .783 Item-3 .500 .417 .476 .652 Item-4 .487 .889 .095 .217 Item-5 .679 .944 .238 .652 Item-6 .410 .583 .095 .435 Item-7 .410 .500 .190 .478 Item-8 .479 .611 .143 .565 Item-9 .449 .472 .190 .652 Item-10 .167 .250 .143 .087 Item-11 .410 .389 .381 .478 Item-12 .462 .556 .190 .522 Item-13 .295 .361 .286 .261 Item-14 .256 .222 .333 .304 Item-15 .449 .444 .238 .652 Item-16 .269 .361 .190 .217 Item-17 .218 .167 .286 .217 Item-18 .231 .333 .143 .130 Item-19 .397 .444 .333 .348 Item-20 .231 .222 .143 .304 Item-21 .115 .139 .095 .087 Item-22 .410 .361 .429 .435 Item-23 .782 .722 .762 .913 Item-24 .410 .333 .524 .391 Item-25 .103 .111 .095 .087 Item-26 .218 .250 .000 .348 Item-27 .436 .528 .429 .304 Item-28 .256 .167 .286 .348 Item-29 .346 .361 .429 .261 Item-30 .269 .250 .095 .435 Item-31 .218 .222 .143 .304 Item-32 .269 .278 .333 .217 Item-33 .141 .139 .190 .087 Item-34 .385 .417 .333 .348 Item-35 .346 .306 .238 .478 Item-36 .551 .529 .476 .609 Item-37 .692 .694 .619 .783 Item-38 .295 .444 .429 .000 Item-39 .346 .111 .143 .870 Item-40 .013 .000 .000 .043 Item-41 .321 .167 .095 .000 Item-42 .103 .167 .095 .000 Item-43 .654 .667 .714 .609 Item-44 .526 .556 .333 .609 Item-45 .513 .667 .238 .478 Item-46 .295 .194 .381 .346 Item-47 .603 .500 .619 .696 Item-48 .321 .333 .143 .478 Item-49 .641 .583 .524 .783 Item-50 .577 .417 .667 .783 Item-51 .603 .750 .238 .696 Item-52 .449 .278 .571 .609 Item-53 .679 .611 .619 .826 Item-54 .705 .722 .762 .652 Item-55 .218 .167 .095 .391 Item-56 .038 .028 .048 .043 Item-57 .346 .417 .238 .348 Item-58 .090 .000 .238 .087 Item-59 .090 .056 .143 .087 Item-60 .077 .083 .143 .000 Item-61 .513 .472 .238 .783 Batezbest.:.370 .385 .291 .413  1. Haur gehienentzat, bizidunak eta bizigabeak ez daude klase bereko elementuz (atomoz) osatuak. 2. Haur askorentzat, atomoz osatuak daudenak, ez dira bizidun eta bizigabe guztiak. 3. 8. mailako haurren erdientzat, zelulaz osatuak daudenak ez dira bizidunak bakarrik. 4. Haurren erdiak baino gehiagorentzat, zelulak ez daude atomoz osaturik. 5. Haur askorentzat, zelulak kendu arren, gizakiak berdintsu pisatuko luke. 6. 8. mailako haurren erdiak baino gehiagorentzat, atomoak kendu arren, berdin, berdintsu edo gutxiago pisatzen jarraituko luke gizakiak. 7. Maila honetako haurren erdiak baino gehiagorentzat, atomoak kendu arren, pisatzen jarraituko luke harriak. 8 eta 9. Maila honetako ikasle gehienek, airearen ikuskera jarraitua dute. 10. 8. mailako ikasle gehien-gehienentzat, aire partikulak banatuak badaude, ez da beren mugimendu propio eta konstantea dutelako, baizik, aireak dentsitate txikia duelako, partikulen arteko espazioetan airea dagoelako eta abar. 11. Ikasle gehienentzat, gasa konprimitzen bada, ez da partikulen arteko espazio libre hutsak txikitu egiten direlako, bere partikulen tamaina txikitzen delako edo airea osotasun bezala zapaltzen delako baizik. 12. Haurren erdiak baino gehiagorentzat, haizea sortzen bada, ez da tenperatura desberdinean dauden aire multzoen eraginez, baizik beste arrazoiengatik: lurrak orbitan daraman abiaduragatik, hodeiengatik, haizea betidanik dagoelako. 13. Objektu bat berotzean, zergatik dilatatzen den galdetzean, gutxi dira partikulak bortizkiago agitatzen direla eta beren arteko espazioa gehitu egiten dela esaten dutenak. Gehienentzat, gorputz bat berotzean, bere partikulen kopurua handitu egiten da, edo partikulen tamaina handitu egiten da. 14. Haur gehienentzat, airearen pisua gehitu edo gutxitu egiten da tenperatura handiagoa hartzean. 15. Ikasle gehienentzat, ura lurruntzen denean, uraren partikulak desegin, bigundu edo txikitu egiten dira. 16. Maila honetako ikaslerik gehienentzat, izotza urtzen denean, bere partikulak desegin, bigundu edo txikitu egiten dira. 17. Haur gehien-gehienentzat, egoera aldaketa gertatzen denean, ez da sustantziarik kontserbatzen. 18. Errekuntza gertatzen denean, materiarik ez da kontserbatzen, maila honetako hau gehienentzat. 19. Irakiten dagoen uraren tenperatura, ur kantitatearen arabera aldatzen da, 8. mailako haur gehienentzat. 20. Gela bateko edo labe bateko material desberdinen tenperatura, materialaren arabera aldatuko da haur gehienentzat, eta ez oreka termikoaren lortzearen arabera. 21. Maila honetako haurrik gehien-gehienentzat, osatzen duen materialaren arabera egongo da gauza bat hotz edo bero, eta ez inguruarekiko oreka termikoaren arabera. 22. Haur gehienentzat, zenbait materialen tenperatura, oreka termikoaren azpitik geratuko da. 23. 8. mailako ikasle gehienentzat, tenperatura berean dagoen bi ontzitako ura nahasten dugunean, nahasturak ere tenperatura bera izango du. 24. Tenperatura desberdinean dauden bi ontzitako ura (ur kantitate bera) nahasten dugunean, haurrik gehienek ez dute pentsatzen, nahasturak bi tenperaturen batez-besteko tenperatura edukiko duenik. 25. Haurrik gehien-gehienek pentsatzen dute, gauza bat hotz mantentzeko, hobe dela aluminio papera, artilea baino, nahiz eta ingurunearen tenperatura altua izan. 26. Haurrik gehienek ez dute pentsatzen airea gas multzo batez osaturik dagoenik. 27. Airerik ez dagoen lekuan ez da berorik transmitituko, haurrik gehienen iritziz. 28. 8. mailako haurrik gehien-gehienentzat, airea sustantzia bat da. 29. Erdiak baino dezentez gehiago dira, hodeien osagaiak, ur lurruna+airea, ur lurruna+airea+gas batzuk, edo, ur lurruna+airea+kea direla pentsatzen dutenak. 30. 8. mailako haurrik gehienentzat, lurruntzea eta irakitea gauza bera dira, edo lurruna, irakitean sortzen den kea da. 31. Haurrik gehien-gehienentzat, kondentsazioa ez da aireko ura itsastearen ondorenez gertatzen, baizik, airearen oxigeno eta hidrogenoak ura formatzearen ondorenez, hotza ur bihurtzearen ondorenez, e.a. 32. Oso proportzio txikia osatzen dute 8. mailan, aireak pisua baduela eta lekua okupatzen duela pentsatzen duten ikasleek. 33. Ikasle gehienentzat, pendulu batean mugitzen ari den gorputzean eragiten duten indarren artean, mugimenduaren bultzada-indarra ere sartzen da. 34. Gorputz bat gorantz doanean, gorputz horrengan eragiten duen indarra, mugimenduaren goranzko bultzada da, haurrik gehienentzat. 35. 8. mailako haurrik gehienentzat, motorrarekin kontaktuan zegoenean mugitzen ari zen norabide berean mugitzen jarraituko du objektu mugikorrak. 36. Haurren erdientzat, pilota bat gorantz bertikalki jaurtiki dugunean eta goien puntuan aurkitzen denean, harengan ez du inolako indarrek eragiten. 37. Haur zenbaitentzat, beherantz erortzen ari den gorputz batengan, grabitateak eta mugimenduaren indarrak, edo mugimenduaren bultzadak bakarrik eragiten du. 38. Haurren erdiak baino gehiagorentzat, igurtzidurarik ez dagoen tokian ere, pisu astunak lehenago eroriko dira pisu arinak baino. 39. 8. mailako haurrik gehienentzat, objektu bat ikusten dugunean, argia ez da objektutik gure begietara etortzen. 40. Ikaslerik gehien-gehienentzat, argi izpien artean, argia, sustantzia argitsu bat edo izpi gehiago dago, eta ez hutsa. 41. Ikaslerik gehienentzat, objektua ikusten dugunean, argiak argitua daukan objektuari begirada botata, edo, objektutik datorren argiak gure begiradarekin topo egitean ikusten dugu, eta ez, objektutik etortzen zaigun argia gure begietan jasoz. 42. Haurrik gehien-gehienentzat, korronte elektrikoa ez da kontserbatzen zirkuitu batean zehar. Bonbillaren edo erresistentziaren atzetik, aurretik baino korronte gutxiago joango dela pentsatzen dute. 43. Halere, haur askok (gehienek) pentsatzen dute, zirkuitu batean jarritako bi bonbillak argi bera egingo dutela. Korronte elektrikoa ez da kontserbatzen, beraz, baina esperientziaz dakite, zirkuitu bateko bonbillak argi bera egiten dutela. 44 eta 45. Maila honetako haurren erdiak ingururentzat, unibertsoan behe absoluturantz erortzen dira objektuak, eta ez erakarpen indarra (grabitate indarra) duen gorputzaren zentrorantz. 46. Erakarpen indarra, lurrean eta inguruan ez ezik, espazioan dauden beste gorputz guztien artean ere badagoela pentsatzen duten haurren portzentajea oso txikia da. 47. Erdiak baino gehiago dira, galdera honi zuzen erantzuten diotenak: digestioa egiten dugu, janariak elikagaietan txikitu, odolera pasa, eta hark zeluletara eramateko. Baina, dezente dira, beste hau ere esaten dutenak: elikagaiak odolera pasa, odola indartu eta odolak zelulei indarra emateko egiten dela digestioa. 48. Arnasa, haur askorentzat, ez da hartzen, biriketatik odolak oxigenoa hartu eta zeluletara eraman dezan, han janariak erretzeko, baizik, zeluletan oxigenoa bera erre dadin, edo birikak eta bihotza garbitzeko e. a. 49. Haur dezente dira, odola beharrezkotzat jotzen dutenak, gorputzeko zati guztietara elikagaiak eramateko. 50. Haur asko dira 8. mailan (erdiak inguru), emakumearen haurdun gelditzea haren obulazioarekin lotzen ez dutena. 51. 40% inguru dira, baita ere, arrautza bidez ugaltzen diren animaliek, ugaltzeko ernalketa beharrik ez dutela pentsatzen dutenak. 52. Era berean, erdiak baino gehiago dira, txita bat sortzeko oilarrak ernalketa funtziorik bete behar duenik pentsatzen ez dutenak. 53. Haur gehienek esaten dute, goi mailako landarearen ugalketa aparatua loreetan dagoela. 54. Haur gehienek alternatiba zuzena aukeratzen dute item honetan: lore-hautsak lorearen zati emea ernaltzen duela, zati horrek fruitua eratzen duela, eta hor sortu den hazia lur egokian erortzen bada, landare berria sortuko dela. 55. 8. mailako haurrik gehienek ez dute pentsatzen, elikadurarako sustantziak lortzeko sistema denik fotosintesia. Gehienentzat, arnasa hartzeko modu bat da. 56. Haur gehienentzat, landare berdeak ez dira elikatzen fotosintesiaren bidez lorturiko sustantziez, baizik ura eta gatz mineralez, edo lurretik hartutako sustantziez eta airetik hartutako gasez, edo ura eta gatz mineralez eta eguzkiaren argiaz. 57. Haurrik gehienek ez dakite, edo ez dute pentsatzen, landareek gau eta egun hartzen dutenik arnasa. 58. Maila honetako haurrik gehienentzat, mugitzen diren zelula batzuen bidez, edo lurrundu ondoren, igotzen dira ura eta gatz mineralak sustraietarik hostoetara. 59 eta 60. Oso gutxi dira, 8. mailan, ardoaren ozpintzea, limoiaren lizuntzea edo mahats zukuaren ardo bihurtzea esplikatzeko, mikroorganismotara jotzen dutenak. 61. Haurren erdiak inguruk bakarrik dakite emakumearen hilekoa zer den. Asko dira pentsatzen dutenak, obulazioaren egunetan kanporatzen den odola dela hilekoa.   IKERKETAKO HIPOTESIEI ERANTZUTEN 1. Ikasleak, adinean eta ikasmailetan aurreratu ahala, Pentsamendu Logikoaren Garapenaren Estadio Konkretutik Estadio Preformalera, eta hemendik Formalera pasatuko direla aurresaten genuen. Eta, horrelaxe gertatzen da.  Ikasmaila_bakoitzaren_batez_besteko_puntuazioa_LONGEOT-en_eskalan: 5._maila_6._maila_7._maila_8._maila  12,19 12,12 15,52 18,11 Std err 0.50 0,56 1.05 1,16 Std dev 4,33 2,51 4,93 4,95 (N=73) (N=20) (N=22) (N=18) 5. eta 6. mailako ikasleak aro Preformalaren sarreran aurkitzen dira. 7. mailako ikasleak aro Preformalean sartuak daude bete betean. 8. mailakoak, aro Formalaren sarreran aurkitzen dira.  Adin_bakoitzaren_batez_besteko_puntuazioa,_LONGEOT-en_eskalan: 10_urte_11_urte_12_urte_13_urte_14_urte 12,29 11,96 14,30 17,73 16,31 Std err 0,56 0,55 1,01 1,09 1,94 Std dev 4,48 2,94 3,66 4,78 6,44 (N=62) (N=28) (N=13) (N=19) (N=11) 10-11 urterekin sartzen dira aro Preformalean. 12 urterekin, bete betean sartuak daude aro Preformalean. 13-14 urterekin aro Formalaren sarreran daude. Adinarekin positiboki eta esanguratsuki (.000) koerlazionatua agertzen da LONGEOT eskalan ateratako puntuazioa, batik bat Pisu eta Bolumen azpi-frogetan ateratako puntuazioa. Adinean aurreratu ahala, maila konkretutik maila preformalera eta maila preformaletik maila formalera iragaten dira ikasleak. Era berean, Ikasmailarekin positiboki eta esanguratsuki (.000) koerlazionatua agertzen da LONGEOT eskalan ateratako puntuazioa. 2. Ikasleak, adinean eta ikasmailan aurreratu ahala, gero eta Eremutik Independenteago izango direla esaten genuen, eta horrelaxe gertatzen da. Bai adinarekin, bai ikasmailarekin, .000 esanguratsutasun mailako koerlaziona agertzen du Eremutik Independentziak. Witkin-en frogan ateratako batez besteko puntuazioa:  Urteak 10 11 12 13 14 ----------------------------------------------------- Batez bestekoa 7,77 5,82 7,88 11,36 11,18 Std err 0,56 0,55 0,56 0,99 1,78 Std dev 4,41 3,94 3,67 4,65 5,93 (N=62) (N=50) (N=43) (N=22) (N=11)  Ikasmaila 5. 6. 7. 8. ------------------------------------------------ Batez bestekoa 7,20 6,28 8,66 12,66 Std err 0,51 0,57 0,58 1,14 Std dev 4,41 3,91 4,14 4,72 (N=73) (N=46) (N=51) (N=18) 3. Ikasleek, adinean eta ikasmailan aurreratu ahala, Natur gaiei buruzko kontzepzio oker gutxiago edukiko dutela aurresaten genuen. - Itaun32 galdekizunari dagokionez, hori ez da egiaztatua gertatu. Zenbait prekontzepziori buruz, gainera, korrelazio negatiboa gertatzen da. Adina negatiboki koerlazionatua agertzen da, Pre19, Pre21, Pre23 eta ARGI gai multzoarekin. Ikasmailari dagokionean, korrelazio negatiboa gertatzen da ikasmailaren eta Pre21, Pre23, Pre31 eta ARGI gai multzoaren artean. Beraz, adinean eta ikasmailan aurreratu ahala, prekontzepzio oker horiek indar gehiago hartzen dute, kontzepzio zuzenek indarra hartu ordez. Gainerako Prekontzepzio eta gai-multzoei dagokienez, adinarekin eta ikasmailarekin esanguratsuki koerlazionaturik ez dira agertzen.  Adinaren eta prekontzepzioen arteko korrelazioa:   Pre19 Pre21 Pre23 ARGI ------------------------------------- - .2626 - .3095 - .4516 - .5408 .009 .002 .000 .000 (N=82) (N=82) (N=82) (N=82) Ikasmailaren eta prekontzepzioen arteko korrelazioa:   Pre21 PRE23 Pre31 ARGI --------------------------------------- - .3698 -.4134 - .2643 - .5332 .000 .000 .008 .000  (82) (82) (82) (82) Ondoren ematen dugun laukian agertzen denez, adinean eta ikasmailan aurreratu arren, prekontzepzioek zutik diraute. Kasu askotan gainera, indar gehiago hartzen dute. Iduri denez, adinean eta ikasmailan aurreratu ahala, aurre- kontzepzio horiek deserrotu ordez, gehiago errotzen dira. Ikus, kontzepzio espontaneoei buruzko galderei mailaz maila eta adinez adin emandako erantzun zuzenen batez bestekoak:  U R T E A K IKASMAILA 101112136.7.8. Pre-1  100 96,7 100 100    100 96,2 100 Pre-2  84,2 90 86,7 100    88,9 76,9 96,6 Pre-3  57,9 60 70 0        59,3 57,7 65,5 Pre-4  21,1 20 23,3 0      22,2 19,2 20,7 Pre-5  52,6 36,7 53,3 66,7 51,9 34,6 55,2 Pre-6  78,9 40 63,3 0      74,1 30,8 62,1 Pre-7  57,9 40 56,7 33,3   63 30,8 55,2 Pre-8  23,2 36,6 36,6 3,7  32,9 31,7 35,4 Pre-9  73,7 56,7 60 33,3   77,8 42,3 62,1 Pre-10 63,2 63,3 66,7 33,3 66,7 61,5 62,1 Pre-11 52,6 60 70 33,3     59,3 57,7 65,5 Pre-12 57,9 70 90 66,7     66,7 65,4 89,7 Pre-13                     29,6 42,3 34,5 Pre-14 57,9 36,7 33,3 0    51,9 34,6 31 Pre-15 15,8 43,3 10 33,3   22,2 38,5 13,8 Pre-16 89,5 63,3 76,7 100  85,2 57,7 82,8 Pre-17 31,6 10 20 33,3     22,2 19,2 17,2 Pre-18 89,5 73.3 66,7 100  85,2 73,1 69 Pre-19 42,1 43,3 16,7 0    37 46,2 13,8 Pre-20 15,8 16,7 10 33,3   14,8 15,4 13,8 Pre-21 78,9 70 43,3 33,3   77,8 73,1 34,5 Pre-22 52,6 36,7 23,3 33,3 48,1 34,6 24,1 Pre-23 89,5 46,7 33,3 0    85,2 30,8 34,5 Pre-24 73,7 53,3 60 33,3   63 57,7 58,6 Pre-25                     59,3 57,7 58,6 Pre-26 15,8 30 30 0        18,5 38,5 20,7 Pre-27 73,7 43,3 46,7 66,7 66,7 38,5 51,7 Pre-28 73,7 40 73,3 66,7   70,4 26,9 82,8 Pre-29 52,6 60 56,7 33,3   51,9 57,7 58,6 Pre-30 36,8 43,3 26,7 0    29,6 50 24,1 Pre-31 52,6 53,3 26,7 33,3 51,9 57,7 20,7 Pre-32 15,8 20 20 66,7     18,5 19,2 24,1 Prekontzepzio oker batzuk, adinean eta ikasmailatan aurreratu arren, indarra hartzen doaz, hala nola: PRE14, PRE18, PRE19, PRE21, PRE22, PRE23, PRE31. Bada prekontzepzioren bat, ikasmailan eta adinean aurreratu ahala indarra galtzen duena: PRE12. Baina, prekontzepzio gehienak mantendu egiten dira, adinean aurrera joan arren, eta ikasketetan aurrera joan arren: PRE3, PRE4, PRE5, PRE6, PRE7, PRE8, PRE10, PRE11, PRE13, PRE15, PRE16, PRE17, PRE20, PRE24, PRE25, PRE26, PRE27, PRE28, PRE29, PRE31, PRE32.  - Itaun61 galdekizunari dagokionez, 33 itemi buruzko prekontzepzio okerrak mantendu egiten dira adinean eta ikasmailan aurreratu arren. 19 itemi buruzko prekontzepzio okerrak desagertzen doaz. 9 itemi buruzko prekontzepzio okerrek, indar gehiago hartzen dute adinean eta ikasmailan aurreratu ahala.  6. maila 7. maila 8. maila Item1 .125 .052 .154 Item2 .547 .552 .782 Item3 .635 .569 .500 Item4 .234 .586 .487 Item5 .453 .379 .679 Item6 .109 .241 .410 Item7 .109 .155 .410 Item8 .703 .394 .479 Item9 .625 .466 .449 Item10 .125 .259 .167 Item11 .297 .293 .410 Item12 .297 .379 .462 Item13 .297 .172 .295 Item14 .297 .276 .256 Item15 .391 .224 .449 Item16 .172 .155 .269 Item17 .156 .190 .218 Item18 .219 .190 .231 Item19 .422 .276 .397 Item20 .234 .086 .231 Item21 .266 .172 .115 Item22 .313 .259 .410 Item23 .594 .466 .782 Item24 .172 .172 .410 Item25 .109 .207 .103 Item26 .250 .328 .218 Item27 .672 .707 .436 Item28 .219 .207 .256 Item29 .344 .483 .346 Item30 .344 .362 .269 Item31 .218 .207 .218 Item32 .188 .207 .269 Item33 .203 .103 .141 Item34 .359 .328 .385 Item35 .422 .172 .346 Item36 .531 .431 .551 Item37 .578 .448 .692 Item38 .156 .172 .295 Item39 .281 .138 .346 Item40 .063 .086 .013 Item41 .188 .276 .321 Item42 .141 .155 .103 Item43 .297 .552 .654 Item44 .250 .276 .526 Item45 .250 .328 .513 Item46 .453 .138 .295 Item47 .594 .362 .603 Item48 .203 .155 .321 Item49 .641 .603 .641 Item50 .422 .414 .577 Item51 .547 .621 .603 Item52 .439 .345 .449 Item53 .484 .534 .679 Item54 .453 .534 .705 Item55 .375 .207 .218 Item56 .188 .069 .038 Item57 .484 .362 .346 Item58 .031 .138 .098 Item59 .078 .027 .090 Item60 .266 .103 .077 Item61 .438 .414 .053 4. Sexu aldagaiarekin korrelazio esanguratsua agertzen dute LONGEOT testeko DISOZIAZIO (.001) eta KURBA MEKANIKOAK (.001) azpi-frogetan lorturiko emaitzek. Mutilek neskek baino esanguratsuki hobeto egiten dituzte LONGEOT testeko azpi- froga horiek (SPSS-1). Korrelazio esanguratsua agertzen da, baita ere, sexu aldagaiaren eta Longeot frogan lortutako puntuazioaren artean: Froga osoan: .008, esanahikortasun maila; Pisuan: .058; Disoziazioan: .000; Probabilitateetan, .007 (SPSS-2). Sexu aldagaia ez da Dependentzia-Independentziarekin garbi erlazionaturik agertzen. SPSS-1ean sartzen den populazioan, .072 esanahikortasun mailako korrelazioa bakarrik gertatzen da bi aldagaien artean. SPSS-2an sartzen den populazioan ez da korrelaziorik agertzen. Gure ikerketan ez da beraz konfirmatzen, emakumeak gizonezkoak baino Eremuaren mendekoago direneko hori.  5. Aitaren lanbideak korrelazio esanguratsua agertzen du, haurrak NATUR Arloan lortutako emaitzekin eta Longeot frogako Disoziazio azpi-frogarekin (SPSS-1). SPSS-2an ere, aitaren lanbidea positiboki koerlazionaturik agertzen da, Longeot frogako emaitzekin (.045, Bolumenean; .033, Permutazioetan) eta Natur Arloko errendimenduarekin(.009).  Taula (SPSS-1en arabera): LONGEOT CATTELL WITKIN DIS. KURBAK NATUR ADINA.3909 .2738 .2583 .000 .000 .000 (133) (170) (188)  IKASMAILA.4324 .3873 .2989 .000 .000 .000 (133) (170) (188) SEXUA-.1069 -.2658 -.2604 .072 .001 .001 (188) (133) (133)  AITAREN LANA-.1367 -.2708 .058 .000 (133) (188)  6. Eremutik Independentziaren eta Pentsamendu Logikoaren Garapenaren artean korrelazio positiboa agertzen da gure ikerketan (.000 esanahikortasun maila). Korrelazio positibo hori, LONGEOT frogako azpi-froga guztietan ikusten da (SPSS-1). SPSS-2an ere, korrelazio positibo esanguratsua agertzen da bien artean.  7. Korrelazio positiboa ikusten da, baita ere, Eremutik Independentziaren eta Cattell-en "G"-aren artean (.000 maila), bai SPSS-1ean, bai SPSS-2an. Korrelazio positiboa agertzen da Eremutik Independentziaren eta "TEA" eta "TIG" frogetan ateratako emaitzen artean (esanahikortasun maila: .000).  8. Gai bati buruzko kontzepzio okerra nahiko jeneralizatua dagoenean, Eremutik Independente direnek gehiagotan edukiko dutela gai horri buruzko kontzepzio zuzena, Eremuaren mendekoek baino, aurresaten genuen. Gai multzo gehienei buruz horrela gertatzen da. Beste gai multzo batzuei buruz, ez da horrela gertatzen. Azkenik, kasuren batean, korrelazio negatiboa agertzen da. SPSS-2ri dagokionez, MATERIA, AIREA, LURRA eta UGALKETA gai multzoei buruzko prekontzepzioak positiboki eta esanguratsuki koerlazionatuak daude Eremutik Independentziarekin (ELIKADURA gai multzoarena ez dugu egiaztatu).  MATERIA AIREA LURRA UGALKETA .2599 .4126 .3683 .4616 .066 .007 .015 .002 (35) (35) (35) (35)  SPSS-1i dagokionez, ANIMALIAK eta LANDAREAK gai multzoak positiboki eta esanguratsuki koerlazionaturik agertzen dira Eremutik Independentziarekin. Berdin gertatzen da, Pre4, Pre12 eta Pre28-ekin. Pre21, berriz, negatiboki koerlazionaturik dago. Eremutik Independentziaren eta Prekontzepzioen arteko korrelazioak:  Pre4 Pre12 Pre21 Pre28 Animaliak Landareak --------------------------------------------------- .2976 .3938 -.2728 .2710 .2726 .2695 .003 .000 .007 .007 .007 .007 (82) (82) (82) (82) (82) (82)  SPSS-2ko MATERIA, AIREA, LURRA eta UGALKETA gai multzoei eta SPSS-1eko ANIMALIAK eta LANDAREAK gai multzoei buruzko prekontzepzio oker esanguratsuki gutxiago agertzen dute Eremutik Independenteek. Guk aurreratzen genuen hipotesia, hots, Eremutik Independenteek esanguratsuki gehiagotan edukiko zutela Natur gaiei buruzko prekontzepzio zuzena, egiaztatua gelditzen dela dirudi. Baina, esan behar da, Itaun32-ko beste prekontzepzioei eta gai-multzoei buruz, hipotesia ez dela egiaztatzen. Gai multzo hauei buruz, Eremutik Independenteek ez dute, beraz, Eremuaren mendekoek baino prekontzepzio oker esanguratsuki gutxiago. SPSS-1eko prekontzepzioei buruzko itemak elkartzeko, Natur Arloko Gai-Taldeen faktoriala egin dugu. Gai taldeak honako hauek dira: ANIMALIAK, LANDAREAK, MIKROORGANISMOAK, ARGIA, BEROA, LURRA. Faktoriala egitean, hiru faktore agertzen zaizkigu. Hiru faktore horien artean, bariantzaren 62,8 esplikatzen dute. Faktore 1-ek, bariantzaren 24,5eko portzentajea; Faktore 2-ak, 21,1eko portzentajea eta Faktore 3-ak, 17,2-ko portzentajea.  FAKTORE 1 FAKTORE 2 FAKTORE 3 ANIMALIAK.73436.21117 .02481 LANDAREAK .32301.77346-.10675 MIKROORGANIS..43605-.00355.43955 ARGIA -.05604 .01319.91225 BEROA.71568-.17149 -.00732 LURRA -.26665.79103.11226  Goiko taulan ikus dezakegunez, Faktore-1 ANIMALIAK eta BEROA gai taldeek saturatzen dute. Faktore-2, LANDAREAK eta LURRA gai taldeek. Faktore-3, ARGIA gai taldeak saturatzen du. Honela bada, hiru faktore horiekin hiru prekontzepzio multzo egiten ditugu: PK1, PK2 eta PK3. PK1-ek Eremutik Independentziarekin .014 esanahikortasun mailako korrelazio positiboa du. PK2-k, .031 esanahikortasun mailako korrelazio positiboa, eta PK3-k, .052 esanahikortasun mailako korrelazio negatiboa.   PK1 PK2 PK3 --------------------------- Eremutik Independentzia .2438 .2075 -.1806 .014 .031 .052 (82) (82) (82) 9. Korrelazio positiboa agertzen da, baita ere, Eremutik Independentziaren eta Natur nahiz Matematika arloetako eskolako errendimenduaren artean, bai SPSS- 1ean bai SPSS-2an (.000 esanahikortasun maila).  10. Korrelazio positiboa ikusten da gure ikerketan, Pentsamendu Logikoaren garapenaren eta Cattell-en "G"-an lortutako emaitzen artean (.000 esanahikortasun maila). Era berean, korrelazio positiboa ikusten da LONGEOT-en ateratako emaitzen eta "TEA"-n edo "TIG"-en ateratako emaitzen artean (.000 esanahikortasun maila).  11. Pentsamendu Logikoaren Garapenak, .003 esanahikortasun mailako korrelazio positiboa agertzen du Itaun61 galdekizuneko AIREA gai multzoarekin. .010 esanahikortasun mailako korrelazio positiboa, LURRA gai multzoarekin, eta .008 mailako korrelazio positiboa, UGALKETA gai multzoarekin (SPSS-2).  AIREA LURRA UGALKETA  .5025 .4350 .4509 .003 .010 .008  (28) (28) (28)  Erregresio multiplearen estatistikoak dagerkigunez, AIREA gai multzoko erresultatuak esplikatzen dituztenak, Longeot frogako emaitzak, MATERIA gai multzoari buruzko erantzunak eta Matematika arloko errendimendua dira, ordena horretan (.25334, .39658 eta .48325). Ugalketa gai-multzoa esplikatzen duen aldagai nagusia ere, Pentsamendu Logikoaren Garapena da. Baina, kontuan eduki behar da, baita ere, Pentsamendu Logikoaren Garapena esplikatzen duten faktore nagusiak, Airea, Matematika eta Materia direla. Itaun32 galdekizuneko ANIMALIAK gai multzoarekin eta gai multzo berorrek saturatzen duen PK1-ekin korrelazio positiboa agertzen du PLG-ak (.000 eta .024 esanahikortasun mailak).  Pentsamendu Logikoaren Garapenaren eta haurren prekontzepzioen arteko korrelazioa: ANIMALIAK PK1 ---------------------- .6248 .3846 .000 .024 (82) (82)  12. Korrelazio positiboa agertzen da gure ikerketan, Pentsamendu Logikoaren Garapenaren eta eskolako errendimenduaren artean, Natur, Matematika eta Euskara arloetan (.000 esanahikortasun maila)  LONGEOT CATTELL WITKIN NATUR MATE  LONGEOT1.0000 .5284 .4971 .3737 .5150  (133) (115) (133) (133) (133) P=.000 P=.000 P=.000 P=.000  CATTELL1.0000 .4345 .2807 .4332 (170) (170) (170) (170)  P=.000 P=.000 P=.000 WITKIN1.0000 .3395 .4087 (188) (188) (188)  P=.000 P=.000  NATUR1.0000 .7783 (188) (188)  P=.000 (SPSS-1) 13. Korrelazio positiboa egongo zela, esaten genuen, Natur Arloko errendimenduaren eta Natur gaiei buruzko prekontzepzio oker gutxiagoren artean. Hori horrela gertatzen da, Itaun61 galdekizuneko AIREA (.005), LURRA (.018), UGALKETA (.003) eta MATERIA (.053) gai multzoei dagokienez. Erregresio multiplearen estatistikoan, AIREA aldagai dependente bezala hartzen badugu, lehen tokian Longeot-ek esplikatzen duela ikusiko dugu: .25334; 2. tokian, MATERIAK esplikatzen du: .39658; hirugarrenik, Matematika arloko errendimenduak: .48325. LURRA esplikatzen duten faktoreen bila hasita, UGALKETA agertzen zaigu esplikatzaile bakar bezala. UGALKETA gai multzoaren esplikazioa, berriz, LONGEOT-ek ematen digu. Natureko errendimendua esplikatzen duten faktoreen bila hasita: 1. Matematikak: .53778; 2. Cattell: .58764; 3. UGALKETA: .64356. Ikus dezakegunez, Natureko errendimendua ez da agertzen prekontzepzioen esplikazioan. Pentsamendu Logikoaren Garapena eta beste gai-multzoei buruzko prekontzepzioak dira haurraren prekontzepzioen esplikazio beteena ematen dutenak. Aldiz, Natureko errendimenduaren azalpenean, prekontzepzio horiek ere badute zerikusirik. Beraz, prekontzepzio oker gutxiago edukitzeak, Natureko errendimendu hobea esplikatzen du; baina, Natureko errendimendu hobeak ez du ziurtatzen, prekontzepzio oker gutxiago edukiko direnik. Itaun32ko PRE10, PRE17, PRE20 eta LANDARE gai-multzoari eta PK2 faktoreari dagokionez ere, hipotesia hori egiaztatu egiten da. Hona hemen, NATUR Arloko errendimenduaren eta Natur gaiei buruzko prekontzepzioen arteko korrelazioak:  PRE10 PRE17 PRE20 LANDAREAK PK2 -------------------------------------------- .4055 .3082 .2459 .3046 .2589 .000 .002 .013 .003 .009 (82) (82) (82) (82) (82)  PK2-k, .009 esanahikortasun mailako korrelazio positiboa du Natur Arloko errendimenduarekin. PK2-k .004 esanahikortasun mailako korrelazio positiboa du Matematika Arloko errendimenduarekin.  14. Inteligentzi mailaren eta prekontzepzio oker gutxiagoren artean agertzen diren korrelazioak: - Itaun61: LURRA gai multzoaren eta Cattell-en artean, .076 mailako korrelazio positiboa. UGALKETA gai multzoaren eta Cattell-en artean, .015 mailako korrelazio positiboa. - Itaun32: ANIMALIAK (.055) eta BEROA (.041) gai multzoekin agertzen du nolabaiteko korrelazio positiboa. Faktore-1 ere, ANIMALIAK, MIRKOORGANISMOAK eta BEROA gai multzoek saturatzen dutenez, Inteligentzi maila PK1-ekin positiboki koerlazionaturik dago (.029). 15. Korrelazio positibo esanguratsua agertzen da, Inteligentzi maila garaiagoaren eta Natur arloko errendimendu hobearen artean (.000), bai SPSS- 1ean, Bai SPSS-2an.  16. Longeot-en Eskalaren azpi-frogak hartzen baditugu (SPSS-1), honako hau agertzen zaigu: - PISUA nozioan lorturiko puntuazioak korrelazio positiboa du CATTELL (.017) eta WITKIN (.004) testetan loturiko emaitzekin. - BOLUMENA nozioan lorturiko puntuazioak korrelazio positiboa du WITKIN frogan lorturiko emaitzekin (.002). - DISOZIAZIO nozioan lorturiko puntuazioak korrelazio positiboa du CATTELL-en (.006), WITKIN-en (.001), NATUR-en (.003) eta MATEMATIKAn (.004) lortutako emaitzekin. - PERMUTAZIOEN ariketa koerlazionaturik agertzen da, CATTELL (.000), WITKIN (.000), TIG (.000) eta Natur (.000), Matematika (.000) nahiz Euskara Arlotako (.000) errendimenduarekin. - PROBABILITATEEN froga koerlazionaturik agertzen da, CATTELL (.000), WITKIN (.000), TEA (.002), TIG (.003) eta Natur, Matematika nahiz Euskara Arlotako kalifikazioekin (.000). - PENDULUAREN ariketan lorturiko puntuazioa koerlazionaturik ikusten da CATTELL (.005), WITKIN (.001) edo TEA-n (.002) lorturiko puntuazioekin eta Natur (.002) nahiz Matematika (.000) Arloetako emaitzekin. - KURBA MEKANIKOEN froga koerlazionaturik ikusten da CATTEL (.000), WITKIN (.000), TIG (.000) eta Natur (.001) nahiz Matematika (.000) Arloetan lorturiko emaitzekin.  17. Eskolako Kalifikazio Globala koerlazionaturik ikusten da, LONGEOT, CATTELL, WITKIN, TEA eta TIG-en lortutako emaitzekin (SPSS-1). Taula: LONGEOT CATTELL WITKIN TEA TIG NATUR MAT. EUSK.  MATEMAT..5150 .4332 .4087 .7140 .3663 .7783 x .7424 .000 .000 .000 .000 .000 .000 x .000 (133) (170) (188) (18) (85) (188) (188) EUSKARA.3287 .3412 .3205 .4257 .2992 .7664 .7424 x .000 .000 .000 .039 .003 .000 .000 x (133) (170) (188) (18) (85) (188) (188) PISUA.1987 .2320 .017 .004 (115) (133) BOLUMENA.2500 .002 (133) DISOZIA..2333 .2644 .2380 .2260 .006 .001 .003 .004 (115) (133) (133) (133)  PERMUT..3396 .4192 .6425 .4171 .2908 .3701 .3315 .000 .000 .002 .000 .000 .000 .000 (115) (133) (18) (85) (133) (133) (133)  PROBABIL..3802 .3604 .6306 .3081 .3431 .4635 .3333 .000 .000 .002 .003 .000 .000 .000 (115) (133) (18) (85) (133) (133) (133)  PENDULUA.2401 .2626 .6533 .2431 .2853 .005 .001 .002 .002 .000 (115) (133) (18) (133) (133) KURBAK.4713 .3544 .3672 .2601 .3717 .000 .000 .000 .001 .000 (115) (133) (85) (133) (133) KAL.GLOB..4576 .3514 .3413 .7167 .3124 .000 .000 .000 .000 .002 (133) (170) (188) (18) (85)  18. NATUR Arloko errendimenduarekin koerlazionaturik agertzen dira, LONGEOT-en lorturiko puntuazioaz, CATTELL-en lorturiko puntuazioaz eta WITKIN-en lorturiko puntuazioaz gain, aitaren lanbidea eta MATEMATIKETAN lorturiko puntuazioa.    PEARSON-en_korrelazio_koefizientearen_araberako_grafikoa SPSS-1  PLG PK1 ADINA PK2 EK PK3  IKASMAILA NATUR G MATE EUSKARA   Erregresio_multiplearen_araberako_grafikoa SPSS-1  PRE1  PLG PRE2  EK PRE3  G NATUR  MATE    PEARSON-en_korrelazio_koefizientearen_araberako_grafikoa SPSS-2 MATERIA  AIREA TRANSFORM. PLG LURRA UGALKETA EK KALIFIK. SEXUA NATUR G MATE EUSKARA   Erregresio_multiplearen_araberako_grafikoa MATERIA PLG AIREA  EK LURRA  G UGALKETA NATUR  MATE  ERREGRESIO_MULTIPLEA(Stepwise metodoa)(SPSS-2) - Aldagai dependentea: LONGEOT 1. Airea: R square .25334 2. Matematika: Adj. R square .39411 3. Materia: " " .51951  - Aldagai dependentea: WITKIN 1. Airea: .19451 2. Matematika: .29551  - Aldagai dependentea: NATUR 1. Matematika: .53778 2. Cattell: .58764 3. Ugalketa: .64356  - Aldagai dependentea: MATEMATIKA 1. Natur: .53778  - Aldagai dependentea: AIREA 1. Longeot: .25334 2. Materia: .39358 3. Matematika: .48325 - Aldagai dependentea: LURRA 1. Ugalketa: .19871  - Aldagai dependentea: UGALKETA 1. Longeot: .21612 IKERKETAKO GALDEREI ERANTZUTEN 1. Zerk edukiko duen erlazio zuzen eta garbiagoa, Natur Arloan emaitza onak edukitzearekin: Pentsamendu Logikoaren Garapen maila altuak, ala arlo horretako gaiei buruzko prekontzepzio oker gutxiago edukitzeak? Pentsamendu Logikoaren garapena oso koerlazionaturik agertzen da Natur Arloko errendimenduarekin (.000 esanahikortasun maila, Pearson-en korrelazio koefizientean). Longeot-en frogan, azpi-froga guztiak dira Natureko errendimenduarekin esanguratsuki koerlazionaturik agertzen direnak. Korrelazio positibo esanguratsua agertzen da, baita ere, Natureko gai-multzoei buruzko prekontzepzio oker gutxiagoren (Itaun61) eta Natureko errendimenduaren artean: AIREA gai-multzoaren eta Natur-en artean, .005 mailako korrelazioa; LURRA eta Natur-en artean, .018 mailakoa; MATERIA eta Natur-en artean, .053 esanahikortasun mailako korrelazioa. Gure ikerketan agertzen denez, beraz, Pentsamendu Logikoaren Garapenak korrelazio oso garaia agertzen du Natureko errendimenduarekin, eta prekontzepzioak ere positiboki koerlazionaturik agertzen dira. Nolanahi ere, ez dirudi Natureko errendimenduaren arrazoia bakarra Pentsamendu Logikoaren Garapenean aurkitu behar denik. Erregresioaren estatistikoak ez du Garapen maila Natureko errendimenduaren esplikatzaile bakar bezala jartzen. Pentsamendu Logikoaren Garapenak, Natureko errendimendua esplika lezake (SPSS- 1), baina prekontzepzio oker gutxiago edukitzearen ondorenez (SPSS-2). Prekontzepzio oker gutxiago edukitzeak, bestalde, neurri batean esplikatzen du Natur-en errendimendu hobea edukitzea, baina ez neurri osoan. Mutilek, neskek baino prekontzepzio oker gutxiago agertzen badituzte ere, neskek baino kalifikapen okerragoak ateratzen dituzte Natur-en. Itaun32-ri dagokionez, Prekontzepzioen artetik, PK2 faktorea eta LANDAREAK gai multzoa dira, Natureko errendimenduarekin esanguratsuki koerlazionaturik agertzen direnak. Zenbait itemi eta zenbait gai-multzori buruzko prekontzepzioek ez dute korrelazio esanguratsurik agertzen Natureko errendimenduarekin. Aurre-kontzeptu horiek Natureko errendimenduan eraginik ez dutelako ote, edo Natur Arloan egiten den ebaluapenak haurra sakonean aztertzen ez duelako ote? Bigarren hipotesi honen alde jarriko nintzateke, dakigun bezala jakinda, 8. mailan oraindik, nahiz eta klasean behin eta berriro gai horiek azaldu, zutik dirautela haurren kontzepzio okerrek. Natureko emaitzekin zuzenki erlazionaturik agertzen ez badira, ez da zuzenki erlazionaturik ez daudelako, zuzenki erlazionaturik egonik ere, ebaluazioak ez duelako behar bezala sakontzen haurren benetako kontzepzioetan. Bestalde, goian esan dugun bezala, Natureko errendimenduarekin zerikusi garbia dute PK2-k, eta faktore hori saturatzen duen LANDAREAK aldagaiak.  2. Eremutik Independenteak, gehienetan, inguruko kontzepzio prebioekiko independenteago agertzen ziren, hasieran egin genuen azterketa deskribatzailean. Gerora pasatu ditugun galdekizun kuantifikagarrietan (Itaun32 eta Itaun61), korrelazio esanguratsuak agertu dira Eremutik Independentziaren eta kontzepzio okerrekiko independentzi handiagoaren artean. Itaun61eko MATERIA, AIREA, LURRA eta UGALKETA gai-multzoetan eta Itaun32ko ANIMALIAK eta LANDAREAK multzoetan, korrelazio positiboa ikusten da Eremutik Independentziaren eta Aurre-kontzepzioei buruzko independentziaren artean. Era berean, analisi faktoriala egin eta gero, korrelazio positiboa agertu da Eremutik Independentziaren eta Itaun32ko PK1 eta PK2 faktoreen artean (.014 eta .031 esanahikortasun mailak). Bestalde, Eremutik Independentziak, negatiboki koerlazionatzen du Itaun32ko PK3-rekin (.051 esanahikortasun maila). Esan daiteke, beraz, gure hipotesia gehien batean egiaztatu egiten dela, hots, korrelazio positibo esanguratsua agertzen dela Eremutik Independentziaren eta inguruneko prekontzepzioei buruzko independentziaren artean. Baina, Eremutik Independentziak, inguruneko kontzepzioenganako independentzia ekartzen duen bezalaxe, joera handiagoa ematen du norberaren teoria pertsonaletan zentratzeko. Horregatik, gerta daiteke, Eremutik Independentziaren eta teoria prebioekiko independentziaren artean korrelazio negatiboa agertzea, Itaun32-ko PK3rekin gertatzen den bezala. Gerta daiteke ere, bi indar kontrajarriek elkar ezabatzea, eta korrelazio esanguratsurik ez ematea, beste gai-multzo batzuetan gertatzen den bezala.  3. Sexu aldagaia esanguratsuki korrelazionaturik agertzen da prekontzepzioei zaien atxikimenduarekin: AIREA gai-multzoan (.029), TRANSFORMAZIOAK multzoan (.056), LURRA multzoan (.004) eta UGALKETA multzoan (.005). Neskak dira, prekontzepzio okerrekiko atxikimendu handiena dutenak. Bestalde, Eskolako kalifikapen orokorrari eta arlokako kalifikapenei begiratzen badiegu, neskek kalifikapen hobeak dituztela ikusten dugu (.032 esanahikortasun maila), eta Cattell-en "G"-an ere puntuazio hobea ateratzen dutela (.074). Iduri duenez, Pentsamendu Logikoaren Garapenean, eta garapen horretan eragina duten aurre-kontzepzioetan atzera xamar aurkitzen dira neskatilak, mutilekin alderatuz gero. 5. ONDORIOAK  1. Jaso ditugun emaitzetan (bai deskriptiboki jaso ditugunetan, bai kuantifikaturik jaso ditugunetan), garbi geratu da, haurren prekontzepzioak iraunkorrak direla eta, adinean eta ikasmailan aurrera joan arren, gehienetan mantendu egiten direla. Egia da, prekontzepzio okerren batek indarra galtzen duela, haurrak adinean aurreratu ahala, baina beste batzuk indarra irabazten dute. Esan daiteke beraz, adinean eta ikasmailetan aurreratu arren, Natureko gaiei buruzko prekontzepzio okerrak haurraren buruan mantentzen direla. Prekontzepzio oker batzuek, gainera, indar gehiago irabazten dute. Horrek garbi uzten duelarik gure eskoletako Natur gaien irakaskuntzaren azalekotasuna eta antzutasuna.  2. Prekontzepzio horiek ezkutuko teorien erakuskari bezala agertzen zaizkigu sarritan, eta posible gertatzen da kontzepzio horietatik abiatuz azpiko teoriak berregitea. Modu honetara ikusi dugu, haurrentzat, bizidunak eta bizigabeak ez daudela elementu mota berberez osatuak, baizik bizidunen propietate makroskopikoak, haien osagai mikroskopikoek ere badituztela. Haurrarentzat, bizitza ez da beraz, biziduna osatzen duten osagaien konbinaketatik eratortzen den zerbait, baizik osagai horiek berak dira bizidunak edo bizigabeak. Digestioa, arnasketa eta zirkulazioa ez daudela elikadurari begira elkarrekiten, baizik, janaria odol bihurtzen dela eta odolak indarra ematen duela, odola elikagaiez eta oxigenoz osatua dagoela, eta arnasketaren funtzioa arnasketan bertan amaitzen dela, bizitzea arnasa hartzea baita. Espermatozoidean edo obuluan preformaturik dagoela izaki berria, eta ez dagoela bien informazio genetiko diskretuaren konbinaketaren ideiarik haurrarengan. Haurrak, materiaren ikuskera jarraitua duela, eta hemen ere obuluaren edo espermatozoidearen baitan definiturik (preformaturik) dagoela izaki berria. Haurrek, ernalketaren ideiarik ez dutela, ez gizakiei, ez animaliei, ez landareei buruz. Espermatozoidea, obulua edo lore-hautsa, haziak direla eta beregan daramatela, izaki berriak behar duen guztia. Arrautzez ugaltzen diren animaliengan ernalketarik ez dagoela. Landareak, ura eta gatz mineralez elikatzen denez, fotosintesiaren beharrik ez duela elikadurarako. Fotosintesia, landareen arnasketa mota bat dela. Hartzidura, ozpintzea, lizuntzea edo usteltzea bezalako gertakizunak, inguruneko faktoreen bidez esplikatzen dituztela (denbora, hezetasuna, giroa, tenperatura, oxigenoa), izaki mikroskopiko arrotzen beharrik gabe. Izaki bizigabeak atomoz osaturik, eta bizidunak zelulez osaturik daudela, baina atomoz osaturik dagoen sustantziak ere, bere propietate makroskopikoak dituen sustantzia dutela atomoen artean. Edo, zelulez osaturik dagoen bizidunak, zelularik ez duela gorputzaren zati batzuetan. Eta, zelulak atomorik ez duela. Argiaren partikulen artean argia dagoela, argi izpiak lerro luzeak bezalakoak direla, argi izpien barnean argia dagoela, argia ez dela mugitzen edo islatzen, gauza bat ikustean begitik objekturantz doala argia. Hitz batean esateko: argiaren ikuskera jarraitua duela haurrak. Beroa, beregan indar mugitzaile bat duen sustantzia bat dela, eta ez duela zerikusirik bi gorputzen arteko energia transferentziarekin. Tenperatura eta beroa ulertzeko, materiaren partikulazko konposizioa ezagutu eta onartu behar bada, ez dela hori gure haur gehienen kasua. Bero egotea, edo hotz egotea, objektua osatzen duen materialaren baitan dagoela, eta ez beste elementuekiko elkarrekintzaren baitan. Egoera aldaketetan (solidoa, likidoa, gaseosoa), egoera baino zerbait gehiago aldatzen dela haurrarentzat: sustantzia bera aldatzen dela, batzuetan, eta sustantziaren partikulak aldatzen direla besteetan. Hots, transformazioak, maila makroskopikoan eta mikroskopikoan gertatzen direla. Materia partikulez osaturik dagoela esaten dutenentzat ere, sustantzia ez dela sarritan mantentzen, haurrek ez baitute pentsatzen, partikula horiek aldaezinak direnik. Partikula horiek ere, maila makroskopikoan gertatzen diren transformazio berak jasaten dituztela. Materiaren kontzepzio diskretua ere, eskolan zertxobait esplikatu zaiena, kontzepzio jarraituaren barnean integratzen dutela. Mugimendu guztiek indar bat suposatzen dutela, ez baitute onartzen inertziaren printzipiorik, igurtzidura indarrik ere kontuan hartzen ez duten bezala. Hodeiak ez daudela urez osatuak. Ur biltegiak direla, itsasotik ura hartu eta euritan botatzen dutenak. Izan ere, ura, egoeraz aldatzen denean, ez baita jadanik ura. Transformazio fisikoen atzean, ez dela sustantziarik kontserbatzen. Aire partikulen artean, hutsunea ez, baizik airea dagoela, airearen kontzepzio jarraituaren arabera. Edo, aireak ez duela masarik, tokirik ez duela okupatzen eta presiorik ez duela eragiten, geldirik dagoenean.   Ikus dezakegun bezala, haurren kontzepzio okerren azpian, teoria inplizituak suma daitezke. Horregatik, prekontzepzioak teorietan antolatuak daudelako, eta haurrek edo irakasleek teoria idiskotu horien kontzientziarik ez dutelako, zaila egiten da azaleko aldaketa batekin azpiko egitura guztia aldatzea.  3. Prekontzepzio horietako asko oso jeneralizatuak daude haurren artean. Gure 6., 7. eta 8. mailetako ikasleen populazioaren 50% inguruk edo gehiagok konpartitzen ditu Itaun32 galdekizuneko ondorengo itemei buruzko prekontzepzio okerrak: Pre4, Pre5, Pre8, Pre13, Pre14, Pre15, Pre17, Pre19, Pre20, Pre22, Pre26, Pre27, Pre30, Pre31, Pre 32. Beste item gehienei buruzko prekontzepzio okerrak ere, nahiko jeneralizatuak aurkitzen dira: Pre3, Pre6, Pre7, Pre9, Pre10, Pre11, Pre12, Pre16, Pre18, Pre21, Pre23, Pre24, Pre25, Pre28, Pre29. Oso gutxi zabalduak: Pre1 eta Pre2. Orioko, Zarauzko eta Zumaiako 8. mailetako ikasleen 50% inguruk edo gehiagok konpartitzen dituzte Itaun61eko itemei buruzko kontzepzio okerrak adierazten dituzten alternatibak. Itemen 80% baino gehiagori buruz, prekontzepzio okerrak agertzen ditu ikasleen portzentaje oso handi batek. Berdin esan daiteke haurren beste kualitatiboki aztertu ditugun prekontzepzio askori buruz ere: oso jeneralizatuak daudela. Hona hemen horietako batzuk: Bizidunak atomo bereziak dituztenak direla; odola janarietatik sortzen dela; erretzen direnak, behar ez ditugun janariak direla; obulu mutila eta obulu neska daudela, espermatozoide maskulinoa eta espermatozoide femeninoa daudela; animaliak arrautza bidez edo larrua joz ugaltzen direla; txitak sortzeko oilar beharrik ez dagoela; landareen arnasketa eta fotosintesia gauza bera direla; ardoaren mintzean, sagardoaren sorreran, ogiaren lizuntzean, haragiaren usteltzean, txakurraren amorratzean mikroorganismoek zerikusirik ez dutela; pertsonok atomorik ez dugula; harriak ez daudela atomoz bakarrik osatuak, zerbait gogorragoz ere bai baizik; ileetan, hortzetan eta hezurretan zelularik ez dugula; zelulak gorputzaren toki jakinetan daudela; argia ez dela mugitzen, baizik argiz inguraturik gaudela; argi izpia ez dela argia, izpia haustean, argia irteten dela; begitik objektura doala argia; sustantzia material bat dela beroa; objektuaren beraren propietatea dela bero izatea edo hotz izatea; ontzi txikiko urak ontzi handikoak baino tenperatura handiagoa hartuko duela irakitean; zinkaren tenperatura ez dela mila gradutara igoko; gela bereko gauza ezberdinak tenperatura ezberdinetan egongo direla; Lurruntzen denean, ura aire bihurtzen dela; ura lurruntzean, uraren partikulak desegin egiten direla; ura lurruntzean, uraren partikulak edo molekulak lurruntzen direla; urak egoera solidoan hartzen duela tokirik gehien; sustantzia bat erretzean, sustantziaren partikulak ere erre egiten direla; mugimenduak indar bat inplikatzen duela; objektu astunak, arinak baino azkarrago erortzen direla; lainoek itsasoko ura hartzen dutela; aire partikulen artean ere airea dagoela; aireak masarik ez duela eta tokirik ez duela okupatzen; haizea orbitan dagoela edo lainoek sortzen dutela; ilargian grabitate indarrik ez dagoela; unibertsoan behe absoluturantz erortzen direla, airean utzitako gauzak; argiak urtebetean zeharkatuko lukeela unibertsoa.  4. Gure ikerketan zehar ikusi ahal izan dugunez, prekontzepzio horietako gehienak, zientifikoki okerrak dira, nahiz eta sarritan gertakizunak zuzen aurresaten dituzten. Gertakizunak zuzen aurresaten dituztelako, praktikoak gertatzen dira eta eskoletan horiekin kontraesanean dauden teoriak azaltzen badira ere, ez dute eguneroko bizitzan indarrik galtzen. Azkenean, eskolako teoria bezala ere nagusitu egiten dira, nahiz eta zientifikoki okerrak izan. Azalpen zientifiko asko kontraintuitiboak dira, eta metodo egokiz azaltzen ez badira, ez dira jeneralizatzen. Beren ordez, intuitiboagoak eta eranskorragoak diren kontzepzio okerrak nagusitzen dira.  5. Eremutik Independenteek, Dependenteek baino prekontzepzio oker gutxiago edukiko zituztela aurresaten genuen. Pasatu ditugun galdekizun kuantifikatuetan, gai multzo eta faktore gehienei dagokienez, Eremutik Independentziak korrelazio positiboa agertu du prekontzepzio oker gutxiagorekin. Horrek esan nahi duelarik, Eremutik Independente direnek, ingurunean hedaturik dauden kontzepzio prebioekiko independentzi gehiago gordetzen dutela. Baina, beste faktore batzuekiko korrelaziorik ez, edo korrelazio negatiboa agertu du Eremutik Independentziak. Beraz, ondorio honetara heldu behar dugu: Oro har, Eremutik Independentzi handiagoak, inguruneko kontzepzio okerretatik bereizteko gaitasun handiagoa ematen du. Baina, gerta daiteke, norberaren teoria pertsonaletan gehiago zentratzeko joera ere ematea, horrek esplika lezakeelarik kasuren batean korrelaziorik ez edo korrelazio negatiboa agertzea. Nolanahi ere, bi indar kontrajarri horiek elkar ezabatzen dute, eta beste diseinu bateko azterketa egin beharko genuke, bakoitzaren indarra agerian jartzeko. Erregresioaren estatistikoak agertu digunez, bestalde, Eremutik Independentziaren esplikatzaile nagusi bezala, haurren prekontzepzioak jar litezke. Eremu pertzeptibo konplexu batetatik irudi sinple bat askatzeko eta independizatzeko gai izatearen, eta inguruneko teoria inplizituaren morrontzatik askaturik funtzionatzeko gaitasunaren artean, nolabaiteko paralelismoa suma liteke. 6. Haurrak, adinean aurreratu ahala, Maila Konkretutik Maila Preformalera eta Maila Preformaletik Formalera iragango zirela esaten genuen. Aurresaten genuen eboluzio bide hori egiaztatua gertatzen da. Gure populazioaren garapen maila Maila Preformalean situatzen dela, eta 10-11 urteko haurrak maila Preformalean sartu berriak badira ere, 13 urteko haurrak Maila Preformala gainditzear eta maila Formala-A-ren ateetan aurkitzen dira. Ikasmailei dagokienez, 6. mailakoak, Maila Preformalaren behe aldean aurkitzen dira, eta 8. mailakoak, Maila Preformalaren goi aldean.  7. Estilo kognitiboen ontogeniaz hitz egitean, Eremuaren mendeko izatetik Eremutik Independente izaterantz joango zirela haurrak eboluzioaren buruan, aurresaten genuen. Hori horrela gertatu da gure ikerketan.  8. Pascual-Leone-ren ikerketek ziotenaren arabera, korrelazio positiboa esanguratsua agertzen da gure ikerketan Eremutik Independentziaren eta Pentsamendu Logikoaren Garapenaren artean. Pentsamendu Logikoaren Garapenean aurreratu ahala, ingurunetik independenteago agertzen dira haurrak, edo, ingurunearekiko menpetasun pertzeptibotik askatu ahala, Pentsamendu Logikoaren garapenean aurrera egiten dute. Pascual-Leoneren ikerketak aurresaten zuena, gureak frogatzen du: Eremutik Independenteek emaitza hobeak ateratzen dituzte froga piagetiarretan, Eremuaren mendekoek baino. Eremutik Independenteek esanguratsuki emaitza hobeak lortzen dituzte Eremuaren mendekoek baino, PISUA, BOLUMENA, DISOZIAZIOAK, PERMUTAZIOAK, PROBABILITATEAK, PENDULUA eta KURBA MEKANIKOAK froga piagetiarretan. Honela, Estilo Kognitiboak noraezeko tresna gertatzen dira, zenbait subjektuk lan formaletan erakusten duten porrota esplikatzeko. Eremutik Dependentzia- Independentzia Estiloa delako, subjektuek duten konpetentzia operatorioa, ez da dagokion aktuazioan bihurtzen. Horregatik, subjektuaren konpetentzia aktuazio bihurtzeko garaian, haren Estilo Kognitiboa kontuan eduki behar dugu. Material Curricularrak ikaslearengana egokitzeko garaian, Epistemologia Genetikoak badu zeresanik; baina, ikaslearen ezagutza estiloa kontuan hartu behar da: Eremutik Independenteek erraztasun handiagoa dute ariketa formalak ebazteko.  9. Korrelazio positiboa esanguratsua agertzen da Pentsamendu Logikoaren Garapenaren eta Natur Arloko errendimenduaren artean. Pentsamendu Logikoaren Garapenean aurreratu ahala, Natur Arloko errendimendu hobea du haurrak. Erregresio multiplearen estatistikoan agertzen denez (SPSS-1), Natureko errendimenduaren zergati nagusia Pentsamendu Logikoaren Garapena da (.004 esanahikortasun maila). Baina, SPSS-2an, Natureko errendimenduaren esplikatzaile nagusi bezala, Matematika, Adimen maila eta Prekontzepzioak agertzen dira. Eta, batez ere, Pentsamendu Logikoaren esplikatzaile nagusi bezala, Airea eta Materiari buruzko aurre-kontzepzioak eta Matematika jartzen ditu. Beraz, Pentsamendu Logikoaren Garapenaren atzean aldagai horiek baldin badaude, nahiz eta SPSS-1ean Natureko errendimenduaren esplikatzaile nagusi bezala PLG-a agertu, garbi dago PLGaren atzean, SPSS-2an agertzen diren Prekontzepzioak eta Matematika hor daudela. Horrela bada, esan dezakegu, gaitasun operatorioak oso osoan, subjektuaren espezializazio arloan bakarrik aktualizatzen direla. Subjektuaren arrazonamendu egitura globala zalantzan jartzen da, eta arrazoibide konkretuagoak kontuan hartzen dira: aktuazio konkretutik hurbil egonik, problema multzo konkretuago bati aplikatzen zaizkion eskema operatorioak. Horregatik, Pentsamendu Logikoaren Garapenaren eta Natur Arloko errendimenduaren artean korrelazio nabaria bada ere, beste faktore batzuk ere kontuan eduki behar dira: Pentsamendu Logikoaren Garapenaren oinarrian dauden prekontzepzioak eta Natureko errendimenduaren oinarrian daudenak.  10. Gure hipotesien arabera, korrelazio positiboa egon beharko zukeen Natur Arloko errendimenduaren eta prekontzepzio oker gutxiagoren artean. Hori horrela gertatzen da Itaun61eko gai-multzo gehienei buruz. Itaun32-n ere, hipotesi hori egiaztatu egiten da, LANDAREAK gai multzoari eta aldagai berorrek saturatzen duen PK2 faktoreari buruz. Beste gai multzoei buruz, zergatik ez den hipotesia egiaztatzen galdetuko bagenu, gure interpretazioa bide honetatik joango litzateke: Natur arloan ebaluatzen dena ez da, gehien batean, ikaskuntza esanguratsua, ikaskuntza errepikatzailea baizik.  11. Korrelazio positibo esanguratsua agertzen da Natur Arloko errendimenduaren eta Eremutik Independentziaren artean. Pentsamendu Logikoaren Garapena faktore garrantzitsua bada Natur Arloko kontzeptuen ulerkuntzarako, Estilo Kognitiboa ere garrantzi handikoa gertatzen da: Eremutik Independenteek, problemak ebazteko errelebanteak diren eskemez bakarrik okupatua edukiko dute beren espazio mentala, Eremuaren mendekoek alderdi iruzurkor gehiago dituzten bitartean, horrek beren espazio mentalari probetxu guztia ateratzea eragozten dielarik.  12. Prekontzepzio oker gutxiagoren eta Pentsamendu Logikoaren Garapen mailaren artean korrelazio positiboa agertzen da, Itaun61-eko AIREA, LURRA eta UGALKETA gai multzoei eta Itaun 32ko ANIMALIAK gai-multzoari buruzko prekontzepzioei dagokienez. Garapen operatorio altuagoa duenak, prekontzepzio oker gutxiago eduki beharko lituzkeela dioen gure hipotesia, egiaztatua gelditzen da gai- multzoen kopuru handi bati dagokionez. Era berean, prekontzepzio oker gutxiago duenak, Pentsamendu Logikoaren Garapen maila altuagoa edukiko duela dioen hipotesia, egiaztatua gelditzen da. Erregresio multiplearen arabera, Pentsamendu Logikoaren Garapena, batez ere, haurrak dituen prekontzepzioek eta matematika arloak esplikatzen dutela kontuan hartu behar dugu.                                                                                        
