Euskokantauriar arroko eboluzio geologikoa   1. SARRERA: AZALPEN OROKORRAK Arro sedimentarioak Lurraren gainazaleko eskualde zabalak dira, eta bereizgarri dute denbora luzez subsidentzia edo hondoratze handi bat izatea, akomodazio- espazio bat eratzen duena. Bertan formazio sedimentario lodi eta zabalak eta, haietan tartekatuak, material igneoak (nagusiki, bolkanikoak) metatzen dira. Subsidentzia plaka-tektonikarekin erlazionatutako prozesu tektoniko eta termikoen ondorioa da. Hala, plaka baten hausturaren hasierako etapetan, litosferaren luzapena eta distentsio-haustura gertatzen dira; horrek blokeen hondoratze erlatiboa eta subsidentzia tektonikoa eragiten ditu (adibidez, Afrikako Aintzira Handien ingurua). Ondoren, ozeano berria sortzen denean, kontinente-ertzeko litosfera hoztu egiten da ozeano-gandorretik edo gune berotik urrundu ahala; hozte horren ondorioz, bolumena txikitu egiten da, eta, hala, kontinente-ertzaren hondoratze nabarmena gertatzen da, oso zabala eta iraunkorra. Gainkarga sedimentario, bolkaniko edo tektonikoaren eraginez, areagotu egiten da subsidentzia. Itsas mailaren aldaketek ere eragiten diote arroetako akomodazio-espazio sedimentarioari, bereziki itsas arroetakoei; izan ere, handitu egiten da itsas maila igotzean, eta txikitu itsas maila jaistean. Euskokantauriar arroaren eboluzioak oso iraupen luzea du. Goi Permiarrean hasi zen, eta azken prozesuak, Miozenoan gertatu ziren. 250 Ma inguru horietan zehar, aldaketa nabarmenak izan dira bai erregimen tektoniko nagusian (luzapena, konpresioa), bai plaken arteko muga aktiboarekiko distantzian (rifta, ertz pasiboa, ertz aktiboa), eta bai azpiko lurrazalaren izaeran (kontinentala, trantsiziokoa, hiperluzatua). Euskokantauriar arroak, oro har, eboluzio-prozesu konplexua du, baldintza tektoniko nagusiei egokituz pixkanaka aldatu zena. Geografiaren ikuspegitik, Euskokantauriar arroan sartzen dira Nafarroako iparraldea, Euskal Herria, Burgos eta Palentzia probintzietako iparraldea eta Kantabriaren zati handi bat. Geologiaren ikuspegitik, berriz, Piriniar mendikateko toles eta zamalkaduren gerrikoari dagokio; zona horren mendebaldeko sektoreari Euskokantauriar arroa deritzo (1 irudia). Euskokantauriar arroaren ekialdeko muga IruÃ±eko failan kokatzen da; mendebaldekoa, berriz, Asturiar mendiguneko materialekiko ukipenean dago. Iparraldeko eta hegoaldeko mugak, berriz zamalkadura-fronte banari dagozkio, non Euskokantauriar arroko materialak Landetako mendiguneari eta Dueroren eta Ebroren Zenozoikoko arro deformatugabeei gainjartzen baitzaizkie, hurrenez hurren (1A eta 1B irudiak). 1. irudia. (A) Euskokantauriar arroaren kokapena. (B) Euskokantauriar arroaren  banaketa. Barnolas eta Pujalteren lanetik (2004) arinki moldatutako irudiak. Euskokantauriar arroaren ezaugarri geologiko deigarriena Mesozoikoko materialen lodiera handia da, segur aski; bereziki Kretazeokoena. Kalkulu desberdinen arabera, Euskokantauriar arroaren lodiera maximoa 12 km (Brinkmann eta Lgters, 1968) eta 18 km (Robles, 2014) bitartean dago. Permikoko materialen presentzia arroaren ekialdeko eta mendebaldeko muturretara mugatuta dago. Zenozoikoko materialak aldiz, arruntak dira, ingurune sedimentario desberdin askoren adierazle izanik; nagusiki bi sinklinorioren nukleoan eta Gipuzkoako monoklinalean azaleratzen dira (1.1B irudia). Euskokantauriar arroaren eboluzio geologikoaren funtsezko ezaugarriak ezartzeko, bi egoera tektoniko bereizi dira (estentsioa eta konpresioa), bakoitzean etapa desberdinak bereiztuz. Estentsio egoerarako eboluzio-etapa hauek definitu dira: Triasikoko riftaren etapa, rift-arteko etapa, Bizkaiko golkoko riftaren etapa, kontinente-ertz pasiboaren etapa. Konpresio egoerarako, aldiz, Iberia eta Eurasiaren arteko konbergentzian garatutako N-ranzko eta S- ranzko bergentziako fase tektonikoak bereizten dira. Fase honetan, arroko sedimentazio prosesuek jarraipena dute eta sedimentazio baldintza propiak dituzten faseak bereiz daitezke.Gaur egun, Euskokantauriar arroak arro deformatu bat edo tolestura-mendikate bat osatzen du.   2. ESTENTSIOA NAGUSI DEN BITARTEAN   2.1 Arroaren jatorria: Triasikoko riftaren etapa Riftaren lehen etapa Triasikoan garatu zen, nagusiki. Depozentro goiztiarrenetan (Nansa ibaiaren eta La Cohilla urtegiaren zehar-ebakia, Kantabrian), oinaldeko unitateak goi Permiarrekoak direnez, riftaren etapa hau, goi Permiarrean hasi zela jotzen da. Etaparen bukaera, aldiz, Goi Triasikoan kokatzen da (Noriar-Rhaetiar), orain dela 210 Ma inguru. Triasikoko riftaren etapan, Buntsandstein, Muschelkalk eta Keuper fazieseko metakinak eratu ziren Euskokantauriar arroan, Europako erdialde eta mendebalde gehienean bezala. Etapa honetako subsidentzia distentsio-hausturaz gertatu zen nagusiki. Horren bitartez subsidentzia diferentzial handiko sakonune tektonikoak garatu ziren (hondoratze-tasa oso desberdineko eremuak elkarren ondoan) eta, beraz, lodiera estratigrafikoan aldaketa ikusgarriak izan ziren, bereziki Buntsandsteineko faziesetan (2 irudia).   2. irudia. Buntsandsteineko fosa tektonikoaren zehar-ebaki eskematikoa (Goi Permiarra-Behe/Erdi Triasikoa), Euskokantauriar arroko mendebaldean. Robles eta                        Pujalteren lanetik (2004) hartua.   Buntsandstein unitatea ibaiko faziesek (konglomeratuak, hareharriak eta lutita gorriak) eratzen dute eta diskordantzia angeluarrean kokatzen da, arroaren zokaloaren parte diren Karboniferoko edo behe Permiarreko materialen gainean. Buntsandsteineko materialen metaketa baldintza klimatiko nahiko lehorretan eta erdilehorretan gertatu zen; meteorizazio kimikoa urria izan zen, eta, hala, aro horretako materialek kolore gorrixka tipikoa hartu zuten. Muschelkalk unitatea tartean dagoen unitatea da, sakonera txikiko karbonatozko arrapalako materialez osatua. Muschelkalkeko itsasoa sakonera txikikoa zen, eta haren ipar-mendebaldeko muturra, Iberiar plakakoa, Euskokantauriar arroari zegokion. Arroko mendebaldean (Kantabria eta Palentziako iparraldea), ez da ageri Muschelkalk faziesari dagokion karbonatozko tartekatzea, jatorria Tetisen (ekialdean) zuen itsas transgresioaez zelako iritsi arroaren sektore horretara; gaur egun Euskal Herria dagoen eremua soilik hartu zuen. Keuper unitatea gainean kokatutakoa da eta, batez ere, arroka igneo ofitikoen intrusioak dituzten lutita- eta ebaporita-metakinez dago eratua. Tetis itsasoaren ekialderanzko erregresioaren ondoren, unitate horretako materialak metatu ziren sebkhamotako kostako lautada zabaletan. Fase honetako azaleramaneduak aurki daitezke mendebaldeko (Nansa ibaiaren zehar-ebakian, Kantabria; Alto CampÃ³on, Palentzia eta Kantabria; PeÃ±a Labrako mendilerroan, Kantabriaren eta Palentziaren arteko mugan) eta ekialdeko muturretan (Gipuzkoan Oiartzun eta Andoain inguruan, eta Nafarroan Aurtitzen, Mendaur mendia; eta Otsondoko mendatean) hondorapen gutxien jasandako eremuak direlako. Keuper unitatearen azaleramenduak, aldiz, ugariagoak dira materialaren izaera moldakorrari esker gainetik dituen materialak zeharkatu eta azaleraino iristeko duen gaitasunaren ondorioz. Horrela sortzen dira Euskokantauriar arroaren bereizgarri diren diapiroak (Murgia, Lizarra, UrduÃ±a, Urizaharra, Poza de la Sal, Gatzaga AÃ±ana, ....). Era berean, unitatearen izaera moldakorrak, konbergentzian zehar garatutako zamalakadurek aldentze- maila gisa unitate hau erabiltzea ahalbidetzen du eta, ondorioz, zamalkadura nagusien oinan unitate horren arrastoak aurki daitezke ere. 2.2 Triasikoko rifta bertan behera gelditzen da: rift-arteko etapa Rift-arteko etapa Triasikoaren bukaeran hasi zen (Noriar-Rhaetiarra), eta Behe eta Erdi Jurasikoan jarraitu zuen. Hala, haren garapenak 50 Ma iraun zuen, gutxi gorabehera, hots duela 210 Ma-etik duela 160 Ma-era bitarte. Adin tarte herretan, arroa itsaso epirikozabal baten parte zen, iparraldean zegoen itsas domeinu Borealaren eta hego-ekialdean zegoen Tetis itsaso oso zabal eta epelaren artean kokatua. Hego-mendebaldetik eta ipar-mendebaldetik urgainetik azaleratutako eremuengatik mugatuta zegoen; hurrenez hurren, Iberiar mendigunea eta Armorikar mendigunea. Bi mendigune horiek, beste batzuekin batera (hala nola Frantziako Erdialdeko mendigunea eta Ardenetako eta Rhineko mendiguneak), artxipelago zabal bat osatzen zuten sakonera txikiko itsaso Borealean, zeinak gaur egungo mendebaldeko Europa hartzen baitu. Ammoniteen asoziazioek adierazten dute, Euskokantauriar arroko itsasoak itsaso Borealarekin harreman estuagoa zuela, nahiz eta badiren, Tetiseko espezimenen inkurtsioak ere. Baldintza hauetan sortzen den karbonatozko unitatearen faziesa eta lodiera oso gutxi aldatzen da eta hedapen horizontal handia du alboka. Ezaugarri horiek iradokitzen dute aldaketa bat hasten dela erregimen tektoniko sinsedimentario nagusian. Aurreko etapako subsidentzia diferentzial handitik (faila normal sinsedimentarioek eragina) alboka aldaketa progresiboak dituen subsidentzia apalago batera pasatzen da. Hondorapen apala flexio-subsidentzia eta subsidentzia termikoaren ondorioa izan daiteke; batetik, ekarpen astenosferikoak eragindako bultzada etetean flexio litosferikoa gertatu zelako eta, bestetik, ekarpen horiek eragindako berotzea gelditzean lurrazala hoztu eta uzkurtu (lodiera txikitu) zelako. Beraz, etaparen erregistro sedimentarioa itsas inguruneko materialei dagokie; horregatik, arroaren eskalan, Jurasiko itsastar ere baderitzo. Aldi horretan, itsas transgresio eta erregresioaren zenbait ziklo gertatu ziren, eta kosta- lerroaren desplazamendua, itsasoaren sakoneraren aldaketak eta askotariko materialen metaketak (bereziki karbonatozkoak eta tupatsuak) eragin zituzten (3 irudia).     3. irudia. Euskokantauriar arroko eta Asturiaseko Jurasiko itsastarreko                    azaleramenduak (Noriar-Rhaetiarra barne).   Horrenbestez, Jurasikoko sedimentazio itsastarra nahiko testuinguru tektoniko lasaian gertatu zen, nahiz eta orduko unitate estratigrafikoen lodiera- aldaketek (375 m Euskokantauriar arroaren hegoaldeko ertzean eta gehienez 1.000 m Polientes-Tudanca ildoan) adierazten duten izan zirela eskala lokaleko subsidentzia desberdintasunak baina beti izaera progresibokoak (4 eta 5 irudiak). Etapa horretako azaleramendu nagusiak arroaren mendebaldean daude (Kantabrian eta Palentziako eta Burgosko iparraldean).Jurasiko itsastarra arroko beste toki batzuetan ere azaleratzen da, baina xumeago: arroaren ekialdeko muturrean (Bortzirietako mendiguneko ertzetan, bai Gipuzkoan eta bai Nafarroan; eta Tolosaren eta Azkoitiaren artean); erdigunean (Aralarko mendilerroa); Bizkaiko kostaldean (Urdaibaiko itsasadarra eta Aulesti); eta arroaren hegoaldeko ertzean (Montoria, ToloÃ±oko Mendilerroan, eta Nograro; biak Araban) (3 irudia). Euskokantauriar arroko Jurasiko itsastarrean, bi unitate estratigrafiko informal handi bereizi dira, haien ezaugarri litologikoak, ingurunea eta adina kontuan hartuta:  4. irudia. Euskokantauriar arroko Jurasiko itsastarreko isopaken mapa, ildoen eta atalaseen kokapena eta orientazioa erakusten disuena (ildoak, subsidentzia eta metatze sedimentario maximoa duten inguruak; altuguneak, inguru erlatiboki goratuak eta metatze gutxiago dutenak). Robles et al.-en lanetik (2004) hartua.   A) Sakonera txikiko karbonatozko arrapala, Triasikoaren bukaerakoa eta Behe Jurasikoaren erdia.  Karbonatozko arrapala eraikuntza sedimentario mota bat da, oso malda txikiko itsas plataforma batean garatua (1 baino txikiagoa), arroaren barrualdera joan ahala sakonagoa dena. Karbonatozko arrapalan metatutako sistemei erregistro geologikoan antzematen zaie bioklasto- edo ooide- bankuakdituztelako. Egitura sedimentario horiek kosta-lerrotik hurbil eratzen dira. Oro har, sakonera txikiko karbonatozko arrapalaren lodiera 150 m-tik 250 m-ra bitartekoa da. Sakonera txikiko karbonatozko arrapala 100 km baino gehiagoko zabalera izatera iritsi zen haren hegoaldeko ertzaren eta iparraldean zeuden inguru barnekoenen artean.   B) Arrapala hemipelagikoa, Behe Jurasikoaren beste erdia eta Erdi Jurasikoa. Arrapala hemipelagikoa karbonatozko arrapala batean kanpoena dagoen (distalena den) eta sakonena den (100-400 m, gutxi gorabehera) eremua da. Eremu horretan, jatorria itsasoan duten lohi karbonatatu biogenikoak eta jatorri kontinentala duten material terrigeno buztintsuak txandakatuta edo nahastuta ageri dira, nagusiki. Sedimentu horiek serie erritmikoak eratu ohi dituzte, kareharrien eta tupa grisen txandakatzez eratuak, eta fosil nektonikoak (hala nola ammoniteak eta belemniteak) eta fosil bentonikoak (hala nola brakiopodoak) barneratzen dituzte. Egitura sedimentario biogenikoak ere izaten dituzte, ingurune sedimentarioak oso energia gutxi (edo batere ez) zuela adierazten dutenak, hala nola zoophycusmotakoak. Bai sakonera txikiko arrapalarantz bai arro sakonerantz, gradualki igarotzen da beti. Unitate hau goi Sinemuriarretik behe Calloviarrera bitartekoa da (195-165 Ma, gutxi gorabehera). Etapa horretan garatu ziren gehiena ildoak eta altuguneak (4 eta 5 irudiak). Arroko mendebaldean, iraun duen lodiera maximoak 600 m ditu; hego-mendebaldeko ertzean, berriz, denbora-tarte bererako, ez ditu 200 m baino gehiago (4 eta 5 irudiak). Arroko ekialdeko azaleramenduek, Tolosako eta Aralarko ildoek, subsidentzia diferentzial handia dute ere, baina mendebaldekoa baino txikiagoa (4 irudia), eta lodiera ere txikiagoa da.    5. irudia. Euskokantauriar arroko mendebaldeko Jurasiko itsastarreko diagrama       kronoestratigrafikoa. Legenda: 1) kolapso-bretxak eta karniolak, 2) estromatolitoak, 3) kareharri oolitikoak, 4) eta 5) hareharri eta konglomeratu   silizeoak, 6) mudstone kareharriak grainstone kareharrien tartekatze meheak     dituztela (tenpestitak), 7) eta 10) ammoniteak eta belemniteak dituzten      kareharri eta tupak, 8) tupa eta lutita beltzak, 9) belakiak dituzten   kareharriak, 11) urgaineratze-azala eta airepeko higaduraren azala, lehena,   arroaren hegoaldeko ertzean Behe Jurasikoan, gertatua, eta, bigarrena, Goi  Jurasikoan, urgaineratze eta higadura orokorra eragin zituen Bizkaiko golkoko                           riftaren etaparen hasieran.   Jurasikoko bi unitateen arteko muga transgresio-azalera batek markatzen du, itsas mailaren goratze erlatibo bizkor eta bortitz batek eragindakoa. Fenomeno hori, itxura denez, eskualde eskalako subsidentzia tektoniko batek eragin zuen (arro osoari eragiten dio), baina oso iraupen laburrekoa da (goi Sinemuriarraren hasiera, 195 Ma inguruan). Subsidentzia horrek aurreko sakonera txikiko karbonatozko arrapala hondoratzea eragin zuen, eta, ondorioz, haren garapena eten egin zen. Prozesu horrek, halaber, kosta-lerroa hegoalderantz mugitzea eragin zuen, baita Euskokantauriar arroak Iberiar arroarekin eta Tetis itsasoarekin komunikazio zabalagoa izatea ere. Jurasiko itsastarreko bi unitate nagusien arteko kontaktua (sakonera txikiko karbonatozko arrapalaren eta arrapala hemipelagikoaren artekoa) islatua gelditzen da beti faziesen bat- bateko aldaketarekin: sakonera txikiko fazies karedunak edo detritikoak izatetik ammoniteak dituzten kareharri edo tupa hemipelagikoak izatera pasatzen dira. Unitate horretako zenbait mailek, bereziki tupak eta lutita beltzak edo black shaleak, interes ekonomiko handia dute hidrokarburoak sortzeko arroka gisa. Etaparen bukaera Erdi Jurasikotik aurrera gertatzen da. Arroak erregresio bat jasaten du, azaleratu egiten da eta airepeko higadura nabarmenaren eraginpean gelditu. Erregresioa pixnakaka aurreratu zen mendebaldetik ekialdera; Erdi Jurasikotik Goi Jurasikora igarotzean hasten da Asturiasen, eta Euskokantauriar arroaren ekialdeko muturrera Goi Jurasikoaren bukaeran iristen da. Beraz, etenune horren iraupena arroaren ekialdean baino askoz ere handiagoa da arroaren mendebaldean. Erregresio-prozesu horrek higadura orokor bat eragiten du, rift-arteko etaparen amaiera eta Euskokantauriar arroaren eboluzioko hurrengo etaparen hasiera markatzen duena. Landan, diskonformitate- azaleranabari eta orokor batek erakusten du hori. Diskonformitate-azalera hori eratu zen aldez aurretik metatutako itsas sedimentuak airepean higatu zirelako eta aldi horretan sedimentaziorik izan ez zelako. 2.3. Bigarren ahalegina, Iberiar eta Europar plakak bereiztu egiten dira: Bizkaiko golkoko riftaren etapa Etapa honetan (Goi Jurasikoa eta Behe Kretazeoa), erdiko Atlantikoaren irekierak eta haren ondorioz gertatu zen Europar eta Afrikar plaken eta Iparramerikar plakaren bereizketak kontrolatu zuen Euskokantauriar arroaren eboluzioa. Egoera horretan, Iberiar plaka erloju-orratzen norabidearen aurka biratu zen Eurasiarekiko nahiko era independentean, eta, ondorioz, Iberiar plaka eta Europar plaka elkarrengandik bereizi ziren, eta Bizkaiko golkoa irekitzen hasi zen kontinente-lurrazalaren apurketa-prozesu baten bidez (hipermehetutako lurrazala). Biraketa-prozesua librea izan zen bitartean, arroak estentsio-esfortzuak jasan zituen, argi eta garbi. Bizkaiko golkoko riftaren etapa arroaren gorakada orokor batekin hasi zen, goranzko ekarpen astenosferikoari zor zaiona. Gorakada horrek higadura- erregresio bat eragin zuen, askoz ere handiagoa izan zena mendebaldean; nahiz eta sektore horren barruan ere alde handiak dauden etenune estratigrafiko horren magnitudean (17 eta 70 Ma arteko iraupenak), laster azaltzen denez (3 eta 5 irudiak). Bestalde, Euskokantauriar arroko ekialdean, rift-arteko etapatik mantendu diren azken metakinak sakonera txikiko itsas ingurunekoak dira jada, Bizkaiko golkoko riftaren etapako lehen metakinak bezala; metakin horiek mendebaldekoak baino zaharragoak dira beti. Horrela, ekialdean, bi etapen arteko etenunearen iraupena askoz ere laburragoa da, 10 Ma ingurukoa. Batez ere eremuaren gorakada eta higadura eragin zuen estreinako fasearen ostean, estentsio-aldi luze bat izan zen Euskokantauriar arroan. Aurretik gertatutako Triasikoko estentsio-urratsean bezala, faila listrikoeta okerdura handiko faila normalak dira egitura nagusiak (bereziki faila zahar birjokatuek). Faila horiek arroa fosa eta altugune topografikoetan (grabenak eta horstak) zein faila listrikoetan garatutako bloke kulunkatuetan banatzen dute. Bereziki Euskokantauriar arroko mendebaldean, fosa eta altuguneen arteko subsidentzia diferentzial handiak eragin ditu, Bizkaiko golkoko riftaren etaparen hasiera markatzen duen etenunearen iraupenean dauden alde izugarriak. Etenune estratigrafiko horren iraupena oso desberdina da fosetan eta altugune topografikoetan. Fosetan lehenago amaitu zen higadura (hutsune txikiagoa) eta lehenago hasi zen sedimentazioa (hiato txikiagoa); beraz, hutsune estratigrafikoaren iraupena txikiagoa da. Adibidez, etenunearen iraupen minimoa 17 Ma-koa da Tudancako fosan (6, 7 eta 8 irudiak). Aldi horretan, Tudancako fosa okerdura handiko faila normal gisa jokatu zuen CabuÃ©rnigako failako bloke hondoratuan zegoen kokatuta. Altuguneetan, berriz, higadurak luzeago iraun zuen (sakonago iritsi zen, eta hutsune handiagoa eragin zuen), eta sedimentazioa askoz ere geroago hasi zen (hiato handiagoa). Etenunearen iraupena 70 Ma izatera iristen da Punta del Cuernoko horstean (Cuchea, Kantabria) (7, 8, 9 eta 10 irudiak).  6. irudia. Bizkaiko golkoko riftaren etapako beheko unitateen azaleramenduak   (Tithoniar-Barremiarra), haiek metatu zirenean aktibo zeuden faila nagusien    trazadura (hegoaldetik iparraldera: Ubiernako faila, Rumaceoko faila eta CabuÃ©rnigako faila) eta 7 irudiko zehar-ebakiaren kokapena. Bardet et al.-en                            (2004) lanetik moldatua.      7. irudia. Zehar-ebaki sinplifikatua. Bizkaiko golkoko riftaren etapa goiztiarrean arroko mendebaldean aktibo zeuden eta CampÃ³o, CabuÃ©rniga eta Pas   Taldeetako metaketak (goi Tithoniar-Barremiarra) kontrolatu zituzten failak              ageri dira. Bardet et al.-en (2004) lanetik moldatua.   Bizkaiko golkoko riftaren etaparen amaiera ez zen bat-batekoa izan, baizik eta nahiko trantsiziokoa edo progresiboa. Bizkaiko golkoko lehen ozeano-lurrazala Aptiarrean eratu zen Bizkaiko protogolkoko mendebaldean, baina Albiar eta behe Cenomaniarrerarte izan ziren rifting-gertaeerak.  8. irudia. Arroko mendebaldeko sektore baten bloke-diagrama oso sinplifikatua      eta gutxi gorabeherako eskala duena (Kantabriako mendebaldea), bloke  tektonikoak hegoalderantz hondoratzen direla erakusten du. CabuÃ©rnigako eta   Cucheako failen jarduerak eragin zuen hondoratzea Bizkaiko golkoko riftaren etapa goiztiarrean, eta jarduera horrek kontrolatu zituen bai bloke bakoitzeko  unitate sintektonikoen banaketa eta lodiera, bai unitate horien eta Jurasiko      itsastarraren artean dauden etenune estratigrafikoen zenbatekoa ere.   Bizkaiko golkoko riftaren etaparen eboluzioa honela bana daiteke: a) rift goiztiarraren etapa (goi Tithoniarra-Barremiarra); b) tarteko riftaren etapa (Aptiarra-behe Albiarra) eta; c) rift berantiarraren (behe eta erdi Albiarra) eta rift-osteko etaparako trantsizio-etapa (goi Albiarra-behe Cenomaniarra).   9. irudia. Punta del Cuernoren ikuspegi orokorra (Cuchea, Kantabria), hots,      Cucheako failaren bloke goratuarena. Bizkaiko golkoko riftaren etapa  goiztiarreko horst garaienetako eta iraunkorrenetako bat izan zen. Horregatik du lodiera maximoa inguru horretan riftaren oinako etenuneak: 65-70 Ma. 1) Behe    Liaseko sakonera txikiko karbonatozko arrapalako kareharriak, riftarteko  etapakoak (adina, 195 Ma inguru), 2) Pas Taldeko ibaiko hareharri eta lutita    gorriak, Bizkaiko riftaren etapakoak (goi Barremiarra; adina, 127 Ma). Bi  unitateen arteko kontaktuak, diskonformitatea (DF), higadura-erregresioa (RE)                    eta paleokarstifikazio (PK) handia ditu.      10. irudia. Cucheako labarren ikuspegi orokorra (Kantabria), non Cucheako  failaren bloke hondoratua ageri baita. 1) Goi Liaseko arrapala hemipelagikoko kareharriak eta tupak, lutita beltzen maila batekin (adina, 188 Ma inguru), 2)   Pas Taldea (adina, 127 Ma). DA) Faila listrikoaren eragina jasan duten goi Liaseko materialen (bloke hondoratua baskulatzeak eragiten du faila listrikoa)    eta faila fosiltzen duten CampÃ³o Taldeko materialen arteko diskordantzia   angeluarraren azala. RE) higadura-erregresioaren azala. Bizkaiko golkoaren   rifteko oinako etenunearen higadura-hutsunea txikixeagoa da failaren bloke hondoratuan (lodiera 125 m inguru txikiagoa, 7 Ma gutxiagoko iraupena); beraz,                     eten osoa da txikiagoa inguru horretan.   2.3.1 Rift goiztiarraren etapa: failak berraktibatzen dira Arroak, mendebaldean eta hego-mendebaldean, bere bilakaerarekin jarraitu zuen E-W eta NW-SE norabideko zokalo-faila nagusien berraktibazioaren bidez eta haiekin erlazionatutako faila sinsedimentario listrikoen sorreraren bidez (11 irudia). Faila horiek sakonune topografiko edo grabenak eratu zituzten; hasieran, bakartuak zeuden eta txikiak ziren (adibidez, Aguilar de CampoÃ³ko kubeta, Palentzian, eta Cireseko kubeta, Kantabrian), baina pixkanaka hedatu egin ziren, eta ertzak estali zituzten, hegoalderantz eta iparralderantz, unitate sedimentario gazteenekin. Arroko mendebaldean eta erdialdean (Kantabrian, Palentziako eta Burgosko iparraldean eta Bizkaiko mendebaldean), metakin kontinentalak (ibai-alubialak eta zingiratarrak) eta trantsiziokoak pilatu ziren nagusiki etapa honetan. Material horiek konnotazio kronoestratigrafikoa duten bi fazies-unitate tradizionaletan biltzen dira normalean, Purbecketa Weald. Aldiz, formalagoak diren unitateak erabiliz oinaldeko unitate bat, CampÃ³o eta CabuÃ©rniga Taldeek osatua (goi Tithoniarra-Berriasiarra) eta, haren gainean, diskordantziaz eta izaera hedakorrez, bigarren unitate bat, Pas Taldeak osatua (Valanginiarra- Hauteriviarra) bereizten dira. Oinaldeko unitateak 1.200 m-ko lodiera maximoa du ildoko zonetan, eta hiatoz desagertzeraino falkatzen da, nola iparralderantz hala arroaren hegoaldeko ertzerantz (7 eta 8 irudiak).   11. irudia. (B) Aguilar de CampÃ³o inguruko zehar-ebaki sinplifikatua; arro horretako CampÃ³o Taldeko metaketa ere ageri da (alubial-zingiratarra). Pujalte   et al.-en lanetik (2004) hartua. C) Rifteko faila listriko baten adibidea, Becerril del Carpio ingurukoa (Palentzia), Doggerreko materialei eragiten diena             eta blokeak hego-mendebalderantz baskularazten dituena.   Pas Taldea haren azpikoak baino hedakorragoa da eta haiekiko diskordante dago; 1.000 m-ko lodiera maximoa du Polientes eta Tudancako ildoetan, eta iparralderantz falkatzen da (8 irudia). Pas Taldearen barruan bilakaera bat identifikatu da, mendebaldean ageri diren ibai-faziesekin hasten dena (hareharriak eta lutita gorriak) eta, ekialderago ageri diren fazies ibaizingiratarretatik pasatuz (lutita grisak gastropodoekin), aldizkako tartekatze itsastarrak dituzten ur gozo-gazietako eta baldintza suboxikoko ingurune lakutarreko faziesetaraino iristen dena arroaren erdialdean (Bilboko mendebaldea eta hegoaldea). Tartekatze itsastarrak dituzten eta ingurune suboxikokoak diren material horiek, buztin beltzak eta pikor finetik oso finera bitarteko hareharriak dira nagusiki, eta bereizgarri modura arrain teleosteoakerakusten dituzte. Arroko ekialdean (Bizkaiko ipar-ekialdean, Gipuzkoan eta Nafarroako iparraldean), etapa honetako materialak diskordantzian daude karstifikazio- azalera baten gainean.   2.3.2 Tarteko riftaren etapa: fazies Urgondarra, arrezifeak eta beste zerbait Etapa honetan (Aptiarra-behe Albiarra), bereizgarri dira tektonismoaren moteltzea eta subsidentzia progresivo orokor bat, zeinak, itsas mailaren gorakada globalarekin batera, transgresio bat eragin baitzuen arroaren mailan. Etapa honetan eratu ziren fazies Urgondar bereizgarriak. Fazies horietan nagusi dira sakonera txikiko itsas inguruneetako karbonato biogenikoak. Euskokantauriar arroaren eta Tetiseko ur epelagoen arteko loturak arrezife- fazies zabalen garapena sustatu zuen, koral eta errudista ugariekin.Toki batzuetan, etapa honen oinaldeko metakinak diskordanteak dira aurreko etapakoen gainean, eta transgresio bizkorra dute; ingurune kontinentalek irauten duten tokietan, aldiz, bi etapak bereizten dituen azalera diskonformitate bat da. Etapa honetako metakinak hedakorrak dira rift goiztiarraren etapakoen gainean; aldez aurretik azaleratu ziren eta higadura jasan zuten arroaren ertzetako eremuak estaltzera ere iritsi ziren. Etapa honetan, Euskokantauriar arroko depozentroa eta batimetria handieneko ingurua Bilboko ildo deritzonean kokatu ziren. Etapa honen hasieran (behe Aptiarra), ibai-inguruneak garatu ziren arroko hegoaldean eta mendebaldean. Iparralderantz eta ekialdeko ertzerantz, aldiz, sakonera txikiko plataforma lohitsu eta trantsizioko ingurune terregeno bilakatzen dira, eta bertan garatu ziren lehen ostreido eta errudista multzo bakartuak. Baldintza horiek bizkor aldatu ziren, ordea, behe Aptiarreko transgresioaren ondorioz; sakonera txikiko karbonatozko sedimentazioa (Urgondarreko faziesak) arroko eremu zabaletara bizkor hedatzea eragin zuen transgresio horrek. Aptiarrean, sakonera txikiko eta malda leuneko (1-5) arrapala-sistemak garatu ziren, alboetarantz eremu sakonagoetara igarotzen zena, non tupak eta kareharri tupatsuak metatzen baitziren. Goi Aptiarrean, arroko eremu beheratu erlatiboki sakonetan (Bilboko ildoa, Euskal ildo zabalaren barruan) tupak metatu ziren nagusiki, nahiz eta izaera turbiditikoko beste sedimentu siliziklastiko batzuk ere agertu. Hego- mendebaldeko (Iberiar ertza) eta ipar-ekialdeko (Landetako mendigunearen eta Bortzirietako mendigunearen ertzak) ertzetan, berriz, sakonera txikiko itsas sedimentazioa zen nagusi, nola karbontozko (altugune erlatiboetan) hala detritikoa (gune beheratuagoetan). Beraz, fazies Urgondarra altuguneetan garatzen da, askotan 1.000 m-ko lodierak emanez, eta, Iberiar ertzeko toki batzuetan, baita 4.000 m-koa ere. Horren lodiera handiko unitateek albo-hedapen mugatua dute altuguneetan baino ez direlako garatzen. Altuguneak mugatzen dituzten failek, plataformaren barruan sedimentu terrigenoak kanalizatzen dituzten ildoak sorraraten dituzte eta sedimentu horiek karbonatoen sorrera galarazten dute. Hegoaldean, aldiz, Iberiar ertz zabaleko kanpoaldeen zeuden inguruetan, lignitoak dauzkan eta metakin detritikoz osatuta dagoen lautada ibai-alubial zabala garatu zen (Escucha Formazioa; goi Aptiarra-erdi Albiarra). Arroaren eboluzio-fase honetan, bolkanismo-prozesu garrantzitsua hasi zen, rift berantiarraren etapan ere iraun zuena. Urgondar kareharriak luze eta zabal azaleratzen dira arroaren iparraldeko partean, eta mendi eta mendilerro garrantzitsuei dagozkien irtengune topografikoak eratzen dituzte. Nabarmentzekoak dira, Kantabrian, La Sea eta Alisas arteko azaleramenduak, bai eta OriÃ±on, La Cavada, Reocen eta Suanceskoak ere; Bizkaian, aipatzekoak dira Jorrios eta Raneroko mendiguneak; Bilboko antiklinorioaren zonan, Sopuerta-Galdames meatze-ingurunearen eta Orozko artean; Urdaibai ingurunea (EreÃ±o-Markina eta Forua-Mendaka); Gorbeia (Itxina); Aramotz mendigunea (12 irudia)(Durangaldea); Gipuzkoan, Andutz, Hernio, Uzturre eta Pagoeta mendiguneetan azaleratzen dira; Bortzirietako mendigunearen orlan (Asteasu-Hernani eta Txoritokieta); Mutiloako domoan; eta Aralarren (12 irudia) eta Baztan aldean Nafarroan ere azaleratzen dena.     12. irudia. Urgondar kareharrien azaleramenduak, Aramotzko mendizerran              (Bizkaia) eta Txindoki mendian (Gipuzkoa) Aralarren.   Fazies horiek aspalditik eta maiz erabili izan dira apaindura-arroka arrunt gisa; ezagunenak, segur aski, EreÃ±oko kareharriak (EreÃ±o Gorria edo Bilbo Gorria) eta Markinako kareharriak (Markina Beltza) dira, nahiz, gaur egun, azken horiek duten interes industrial handiagoa   2.3.3 Rift berantiarraren etapa eta rift-ondoko etaparako trantsizioa: arroa hondoratu egiten da Etapa honek behe eta erdi Albiarra (rift berantiarra) eta goi Albiarra-behe Cenomaniarra (rift-ondoko etaparako trantsizio-aldia) hartzen ditu. Etapa hau, oro har, flysch-etapa bezala da ezaguna ere, orduan pilatu baizen Flysch Beltza, bai Euskokantauriar arroko barneko inguruetan, bai Ipar Pirinioetako eremuan. Flysch horretako materialen bereizgarria da oso kolore iluneko lutitak (hortik datorkio izena) eta hareharri eta/edo konglomeratuak (flyscha) txandakatuak izatea, laben, errauts bolkanikoen eta kareharri-mailen tartekatzeekin. Material horiek arro sakon samarreko sedimentazio itsastarreko lehen agerpena dira, eta, funtsean, uhertasun-korronteek eta beste grabitazio- fluxu batzuek eratu zituzten. Etapa honen hasiera eta garapena (behe eta erdi Albiarra) rifting-prozesua berraktibatu zuten pultsu tektonikoek baldintzatu zuten; pultsu horiek, hala, subsidentzia diferentzial maximo bat eragin zuten failek mugatutako bloke hondoratuetan, baita flysch motako faziesak metatu ziren lehen ildoen garapena ere.    13. irudia. Euskokantauriar arroko eta Ipar Pirinioko mendebaldeko muturreko  mapa paleotektonikoa Bizkaiko golkoko riftaren etapa berantiarrean eta rift-   ondoko etaparako trantsizioan (Albiar-behe Cenomaniarra). Rosales et al.-en lanetik (2002) hartua, eta Vicente Bravo eta Robles-en lanetik moldatua (1995). Albiarrean, Euskokantauriar arroko paleogeografian, hegoaldean Iberiar ertza eta iparraldean Europar ertza zeuden; bigarren hori Landetako mendigunearen eta Bortzirietako mendigunearen hegoaldeko ertza zen (13 eta 14 irudiak).Bi ertzen artean, subsidentzia handiko itsas fosa sakon samarra zegoen, WNW-ENE orientazioa zuena. Bertan metatu zen turbidita-segida lodi bat (Flysch Beltza). Ildoa bat dator, gutxi gorabehera, Iberiar plakaren eta Europar plakaren arteko mugaren mendebaldeko trazadurarekin (14 irudia). Arroaren ertzetan etapa honetako unitate estratigrafikoak oso hedakorrak izan ziren. 14 irudia. Albiarrean kostaldeko sedimentuen, karbonatozko plataformen eta sakoneko sedimentuen kokapena erakusten duen eskema paleogeografikoa. EVE (1992)tik eraldatuta.   Etapa honetan sortu zen ere, Euskal Arku deritzon antolaera tektonoestratigrafikoa. Euskal Arku deritzo arroko egitura eta materialek duten geometriari; bat-bateko aldaketa bortitz bat du haien orientazioak, NW-SE erdialdean eta mendebaldean, eta SW-NE, berriz, ekialdean. Behe eta erdi Albiarrean, arroaren hegoaldeko ertzan, aurreko etapan garatu ziren karbonatozko plataforma Urgondar zabalak puskatu, kolapsatu eta hondoratu ziren. Faila horietako bloke goratuetan, hots, subsidentzia txikieneko zonetan, sakonera txikiko itsas inguruneetako karbonatozko unitateen garapenak jarraipena izan zuen (500 m-ko lodiera maximoa). Bloke garai horietako batzuen ertzak tamaina eta malda handiko fronte eta ezpondei zegozkien, hala nola Itxinako (Gorbea inguruan) karbonatozko plataformaren iparmendebaldeko frontea eta ezponda. Karbonatozko bloke handien grabitazio-irristatzeak gertatu ziren ezegonkortasun-zona horien aldera, eta jausi esanguratsua zuten failetako bloke hondoratuetan metatu ziren slumpak, karbonatozko megabretxa eta karbonatozko olistolito handiak. Erdi Albiarraren bukaeran, failetako bloke goratuetan garatutako karbonatozko plataforma gehienak urgaineratu egin ziren eta karstifikazio-prozesu garrantzitsua jasan zuten; ondoren, plataforma horien ertzetako kolapso orokor bat gertatu zen. Kolapso horrek, ezpondetako megabretxez gain, tupa, lutita, lohi-harri eta turbidita hareatsuen pilaketa lodi bat eragin zuen (2 km baino gehiagokoa). Sedimentu horiek urgaineratutako plataforma guztien tartean zeuden sakonune eta paleoarroila guztiak eta arroko zona sakonenak (Bilboko ildoa) bete zituzten. Etapa honen amaieran (goi Albiar-behe Cenomaniar) Iberiako ertzean Utrillas Formazioko ibai-faziesak (hareharriak eta konglomeratu gutxi batzuk) metatzen dira. Fazies horiek, iparralderantz, ekaitzek gobernatutako plataforma siliziklastikoko sakonera txikiko itsas sistema terrigeno zabal eta lodi (Balmaseda Formazioa) bilakatzen dira (14 irudia). Arroaren erdialdean, aldiz, Euskal Ildoa kokatzen zen garai horretan, hegoaldean Iberiar ertzak eta iparraldean Landetako mendigune urgaineratuak mugatua, tartean, Bortzirietako mendigune urgaineratua zegoelarik. Sektore honetan metatu zen Flysch Beltza. Euskal Ildoan, estentsio-failen sare konplexu bat garatu zen (13 irudia), eta faila horiek (zeharkakoak, luzetarakoak eta zeiharrak) ondorengo prozesu geologikoak eragin zituzten:   15. irudia. Flysch Beltzaren azpiarroen goi Albiar-behe Cenomaniarreko hiru    dimentsioko berreraikuntza paleogeografikoa, Flysch Beltzaren azpiarroen                  kokapen eta guzti (NPF: Iparpirinioko faila).   a) depozentroen (edo azpiarroen) antolaera konplexu bat, altugunez edo  horstez bereiziak (15 irudia), b) fazies- eta lodiera-aldaketa handiak alboetara (ertzean ehunka metro  batzuk izatetik depozentro nagusietan 3.000 m izatera), c) turbidita-paleokorronteen sakabanatze handia (13 irudia). Flysch Beltzean badira pillow-laben tartekatze bolkanikoak eta segida bolkanoklastikoak (16 irudia), goi Albiar-behe Cenomaniar adinekoak, Astrabuduatik (Bilboren ipar-mendebaldean) Gernikaraino (Bizkaia) azaleratzen direnak. Maila bolkaniko horiek Santoniarrerarte iraun zuen prozesu bolkaniko baten hasierako faziesen erakusle dira.  16. irudia. Flysch Beltzean tartekatua dagoen pillow-laben maila, Armintzatik                          Bakiora bitartean (Bizkaia).   2.3.4. Mineralizazio metalikoak, Aptiarreko eta Albiarreko materialetan kokatuak Arroko mineralizazio metalikoek eskualdearen garapen sozioekonomikoan garrantzi handia izan dutela nabarmena da. Bilboko itsasadarraren ezkerraldeko meatze- eskualdeko burdin hobiak izan dira zalantzarik gabe, ustiategi nagusiak. Bertan, mineral hauek atera izan dira, nagusiki: burdin karbonatoak, siderita eta ankerita, eta sideritaren oxidazioz eratutako azaleko mineralizazioak (hematiteak eta goethita). Euskokantauriar arroan badira ere Zn-Pb- F mineralizazioak ere. Gaur egun ustiatzen ez badira ere, nabarmenak dira Gallartako (Bizkaia) burdin erreserbak, eta Reocen (Kantabria) inguruko eta, apalago, Troia (Gipuzkoa) inguruko zink-erreserbak. Karrantza inguruan (Bizkaiko mendebaldean) ere badira meatzeak eta aire zabaleko meategiak ere, gaur egun bertan behera utziak, non halako mineralak ateratzen baitziren orain dela hamarkada batzuk arte. Mineralizazio metalikoak Urgondarreko faziesetako kareharrietan kokatzen dira nagusiki, eta failen aldeko ordezkapen hidrotermaletan sortu ziren. Adibidez, Zn-Pb mineralizazioen kasuan, ordezkapenak Miozenoan gertatu ziren. Burdin mineralizazioei (siderita) dagokienez, eztabaida dago haren jatorriari buruz; batzuen ustez jatorri jariatzaile sedimentarioa dute, Aptiarrekoa, eta beste batzuen ustez, berriz, ondorengo ordezkapenez eratu ziren Miozenoan, Zn-Pb mineralizazioekin erlazionatuta.   2.4. Kontinente-ertz pasiboaren etapa: itsasoa ozeano bihurtu zen Aurreko atalean deskribatu denez, rift-etapen eta ertz pasiboaren etaparen arteko trantsizioa goi Albiarraren eta behe Cenomaniarraren artean gertatu zela jotzen da, eta ertz pasiboaren etaparen hasiera erdi Cenomaniarrean koka daiteke. Subsidentzia termikoa eta haren ondoriozko sedimentazioa izan ziren arroko prozesu nagusiak etapa honetan. Aptiarrean arroaren mendebaldean hasi zen ozeano-lurrazalaren eraketak aurrera darrai eta ondorioz kontinente-ertzak urrundu egiten dira ekarpen magmatikoa eta termikoa zegoen ingurutik. Horrela, kontinente-litosferaren hozte progresiboa gertatzen da dentsitatea handitzen delako, arroaren hondorapen progresiboa emanez. Kontinente-ertzaren eta ozeano- lurrazalaren genesiaren ondorioz, itsasoa zena ozeano bihurten da, itsaspeko bolkanismo bizia duena. Iberiar ertz zabalean, sistema sedimentarioak SSW-NNE noranzko nagusiarekin garatu ziren. Hegoaldean, ingurune kontinentalak, itsasbazterrekoak, eta sakonera txikiko plataformetakoak garatu ziren. Iparralderago, sistema hemipelagikoak eta Euskokantauriar arroaren erdialdean, inguru sakonenean, sistema pelagikoak eta turbiditikoak (nagusiki, karbonatozkoak) metatu ziren. Gaur egun, erdigune horrek Bizkaiko ipar-ekialdea eta ia Gipuzkoa osoa hartzen ditu, eta, ekialderantz, Ipar Piriniora hedatzen da (17 eta 18 irudiak). 17. irudia. Euskokantauriar arroaren Santoniarreko paleogeografia sinplifikatua     eta lerrokadura tektoniko nagusiak (kontinente-ertz pasiboaren etaparen amaiera). 1) Inguru urgaineratuak, 2) Sakonera txikiko arrapala karbonatatu eta  detritikoa, 3) Arrapala distal tupatsua, 4) Flysch ildoa eta ildo pelagikoa.  CV) Euskal arroa, SNC) Nafarkantabriar ildoa, PSA) Hegoakitaniar plataforma,    FNP) Ipar Pirinioko faila eta Euskal arroan duen jarraipena, FP) IruÃ±eko          faila, FB) Bilboko faila. Floqueten lanetik (2004) moldatua. Etapa honetan, laburbilduz, hiru domeinu paleogeografiko handi bereizten dira. Hauek dira domeinu horiek, iparraldetik hegoaldera (17 eta 18 irudiak): 1) Landetako mendigunea eta Hegoakitaniar plataforma; arroaren iparraldeko ertz erlatibotzat har daiteke, eta hegoaldeko ertza edo Iberiar ertza baino askoz ere estuagoa da. 2) Flysch ildoa; arroaren erdigunea eta inguru sakonena, Euskal arkuarekin bat datorrena; han daude Iberiar eta Europar plaken arteko muga eta Euskal Herriko mendiguneak (Bortzirietakoarena, bereziki). Euskal Herriko mendiguneak Flysch ildoaren hego-ekialdean dauden hondo erlatiboki goratuak dira. 3) Iberiar ertza, non bereizten baitziren Ipar Gaztelako plataforma eta Nafarkantabriar ildoa, W-WSW-tik Asturiasko eta mesetako mendigune urgaineratuak inguratzen zituztenak.  18. irudia. Euskokantauriar arroko eta haren mendebaldeko jarraipena den Ipar     Pirinioko paleogeografiaren, domeinu tektonoestratigrafikoen eta fazies    estratigrafikoen xehetasuna, kontinente-ertz pasiboaren etapakoa (neurri     batean, Goi Kretazeokoa). Robles eta Pujalteren lanetik (2009) hartua.   2.4.1. Flysch ildoa Erdi Cenomaniarretik goi Santoniarrera bitartean, arroaren erdialdean edo Flysch ildoan, flysch karedunaren metatze zabala gertatu zen. Etapa horretan gertatu ziren transgresio-pultsuek Flysch ildoaren hedapen-aldiak eragin zituzten, baita fazies bereizgarri batzuen garapena ere. Adibidez, Cenomaniarraren bukaerako eta Turoniarraren hasierako transgresio eta sakontzea adin horretako black shale mailen garapenarekin lotua dago. Behe Coniaciarraren amaieratik eta goi Coniaciarrera bitarteko transgresio-pultsuek hedarazi egin zuten flysch karedunaren eta silex-flyscharen metaketa-eremua. Transgresio- pultsu handiena behe eta erdi Santoniarrean gertatu zen; orduan Iberiar plakaren eta Europar plakaren arteko itsas arroak lortu zuen zabalera handiena.   2.4.2. Ipar Gaztelako plataforma eta Nafarkantabriar ildoa (Iberiar ertza) Iberiar ertza, 100-250 km zabal, arroko unitate tektonoestratigrafiko zabalena zen garai hartan. Han, kanporago dagoen eta sakonera txikiagoa duen inguru bat bereizten da, Ipar Gaztelako plataforma, 50-200 km zabal den eta oso malda txikia duen arrapala batez osatua, zeina hego-ekialderantz luzatzen baitzen Iberiar arroan zehar. Ipar-ekialdean, berriz, malda eta subsidentzia handiagoko xingola bat zegoen, Nafarkantabriar ildoa, NW-SE orientazioa zuena eta 40-50 km zabal zena, non Ipar Gaztelako plataforman baino segida lodiago eta sakonxeago bat metatu baitzen (17 irudia). Jotzen da Nafarkantabriar ildoa zela Iberia iparraldeko ertzaren mugako eremua, iparekialdean Flysch ildoko sakonera handiagoko inguruei bide ematen ziena. Bi domeinuetan badira bi transgresio- erregresio ziklo nagusi (goi Cenomaniarretik Coniaciarreko oinera eta behe eta erdi Coniaciarretik goi Santoniarrera), Lehen transgresio-erregresio ziklo nagusi horren bukaeran unitate litoestratigrafiko aipagarria sortzen da, Euskokantauriar arroko zenbait alderdi geologiko eta geografikotan garrantzitsua delako. Eskualdeko literatuta geologikoan Subillako Kareharri-Formazio deritzo.   2.4.3. Albiar-Santoniarreko bolkanismoa Goi Albiar-behe Santoniar bitartean, gertaera magmatikoen segida bat erregistratu zen Euskokantauriar arroan; nagusiki efusiboak ziren, eta, gutxiago, leherkorrak, itsaspeko metatze bolkaniko handiak sortu zituztenak. Maila bolkaniko gehienak Flysch ildoko metakin hemipelagiko eta turbiditikoen artean daude, Euskal arkuan; beraz, paleobatimetria batialak dituzte (19 irudia). Badira, hala ere, behe Albiarrean tartekatze bolkaniko txikiagoak, Urgondarreko fazies karbonatatuekin erlazionatuak, eta, beraz, sakonera txikiko itsas inguruneetakoak. Eratzen diren arroka bolkanikoak alkalinoak dira, eta konposizio aldakorra dute, batez ere basaltoak eta trakitak dira. Gabro-doleriten intrusioak ere ageri dira, gorputz bolkanikoekin erlazionatuak. Bizkaiko golkoko rift berantiarraren etaparekin, rift-ondoko etaparako trantsizioarekin eta ertz pasiboaren etaparekin erlazionatutako distentsio-tektonikoko baldintzetan gertatu zen bolkanismoa. Arroaren erdiko guneetan garatu zen nagusiki, kontinente-lurrazal mehetuaren eta hipermehetuaren gainean. Bolkanismoaren adina bat dator, hain zuzen, Bizkaiko golkoko akrezio ozeanikoaren etaparako ezarritako adinarekin (115-86 Ma).   19. irudia. Albiar-Santoniarreko unitate bolkanikoen azaleramenduak Euskal             arroan. Robles eta CastaÃ±aresen lanetik (2004) hartua.   Hiru konplexu bolkanosedimentario nagusi daude (Errigoiti Formazioa, Barinaga Formazioa eta Astrabudua Formazioa), oso lodiera aldakorrekin (metro gutxi batzuetatik 2.500 m-ko lodiera maximora bitarte) (19 irudia). Konplexu horien, eta garrantzi txikiagoko beste unitate batzuen, kokapen geografikoa eta unitate horien adinak 19. irudian ageri dira. Haien azaleramendu nagusiak Bizkaiko sinklinorioarekin erlazionatuak daude, garapen handia dutelarik hego-ekialdeko muturreko itxiera perisinklinalean. Gertaera bolkaniko hedatuenak goi Albiarrean, Turoniar oinaldean eta behe Santoniarrean izan ziren, eta gune bokanikoek ipar-mendebaldetik hego- ekialderantz migratu zuten.   3. KONPRESIOAREN ERAGINPEKO FASE TEKTONIKOAK   Pirinioak kate alpetar bat dira, S-ko Iberiar plakaren eta N-ko Euroasiar plakaren arteko konbergentzia-prozesuak sortua (20 irudia). Pirinioari buruzko bibliografia ugari dago, ikerketa geofisikoetan, petrolio-zundaketetan eta erdialdeko Pirinioko eta Pirinioko hego-isurialdeko azaleramendu apartetan oinarritua. Informazio horri esker, konbergentzia nolakoa izan den ezarri ahal izan da. Hala ere, sismika sakoneko lehenengo profiletatik gaur egungo azken berrikuspenetaraino, garrantzi handiagoa eman zaio informazio geofisikoari landa-datuei baino. Horren ondorioz, desadostasun batzuk sortu dira egitura kortikalaren eredu geofisikoen eta gainazalean ondorioztutako geodinamikaren artean. Nolanahi ere, landa-behaketek eta sakoneko datuek mendikatearen historia geologikoa islatzen dute; modu egokian interpretatzea besterik ez da falta. Pirinioak forma simetrikoa du, eta haren gutxi gorabeherako norabidea E-W da (20 irudia). Hertziniar basamentua zona axialean azaleratzen da, eta estalki meso-zenozoikoa N-rantz eta S-rantz zamalkatzen da. Ipar Pirinioko zonako estalkia Akitaniako arroaren gainetik zamalkatzen da, eta Hego Pirinioko zona Ebroren eta Dueroren arro zenozoikoaren gainetik. Ekialdeko eta erdialdeko Pirinioan, Iberia-Eurasia plaken muga Ipar Pirinioko failan kokatuta dago (20 irudia); muga horrek mendebaldeko Pirinioan duen luzapena, IruÃ±eko failatik mendebaldera, Leitzako failari dagokio. IruÃ±eko faila NE-SW orientazioko "nafar diapiroen lerrokaduran" ageri da, eta transferentzia-faila bat da. Bi zona bereizten ditu: E-an, Pirinioa sensu stricto, eta W-an, Euskokantauriar arroa. IruÃ±eko failaren alde banatan diferentzia estratigrafiko handiak badira ere, alde bateko eta besteko egiturek jarraipena dute. Eremu Axialaren jarraipena Bortzirietako mazizo paleozoikoan dago. Ipar Pirinioko failak Leitzako failan eta Kalamuako hausturan du jarraipena. Ipar Pirinioko zonak Euskal Arkuan du baliokidea, eta Ipar Pirinioko fronteak Capbretongo itsaspeko arroilan. Hego Pirinioko zonak Arabako Blokean du jarraipena, eta Hego Pirinioko fronteak ToloÃ±o-Obarenes zamalkaduran. Beraz, zein bere aldetik tratatu ohi badira ere, Pirinioak eta Euskokantauriar arroak eboluzio bateratua izan dute. Euskokantauriar arroa Pirinio mendikatearen %35 inguru izango litzateke (20 irudia). Euskokantauriar arroaren eboluzio geodinamikoa IruÃ±eko failatik mendebaldera "Akitaniako arroan eta Ebroko arroan zehar egindako mozketa" kokatutako zehar- ebaki geologiko batetik (21 irudia) abiatuta deskribatzen da hemen. Zehar-ebaki horretan, hiru sekzio hartu dira kontuan (20 irudia). Sekziorik iparraldekoena Ipar Pirinioko zonaren mendebaldeko muturretik Bortzirietako mendigune axialeraino doa. Erdiko sekzioak Bortzirietako mendigune axialaren (iparraldean) eta Bilboko failaren arteko (hegoaldean) tartea hartzen du. Sekziorik hegoaldekoena, Bilboko failatik Ebroren arroraino luzatzen da.      20. irudia. Pirinioetako mapa tektonikoa, testuan aipatutako unitate eta    egiturak adierazten dituena. Erdialdeko Pirinioan: Ipar Pirinioko fronte- zamalkadura (CFNP), Ipar Pirinioko zona (ZNP), Ipar Pirinioko faila (FNP), Hego       Pirinioko zona (ZSP) eta Hego Pirinioko fronte-zamalkadura (CFSP).  Euskokantauriar arroan, IruÃ±eko failatik (FP) W-ra: Bortziriak (CV), Euskal    Arkua (AV), Leitzako faila (FL), Arabako Blokea (BA) eta ToloÃ±o-Obarenes zamalkadura (CSC). Lerro eten lodiak sakoneko sismikako profilei dagozkie, eta                   lerro eten fina 21 irudiko zehar-ebakiari.   Estalkiaren zehar-ebaki geologikoaren azpian (21 irudia), basamentuaren egitura marraztu da falka bakuneko geometriarekin. Zehar-ebaki hori erreferentziatzat harturik, eboluzio geodinamikoko zenbait fase leheneratu dira (21 irudia). Kalkulatutako laburtzea estalkiari baino ez dagokio; basamentuaren azalerak ia konstante irauten du, Eurasia azpian subduzitutako Iberiar plakaren bolumena ezezaguna baita. 21 irudiko leheneratzean, lau fase bereizi dira. Lehena Albiarraren aurreko fase tektonikoari dagokio (112 Ma). Bigarrena Goi Kretazeoko rifting-aldia da. Hirugarren fasea, talka-etapa zenozoikoaren barnean, iparralderanzko bergentziako lehen fase zenozoikoari dagokio. Eta, azkenik, hegoalderanzko bergentzia-fase zenozoikoa dago, gaur egungo profilari dagokiona. Irudi berean, fase bakoitzari elkartutako gertaera termotektoniko nagusiak adierazten dira. Ondoren, konpresioarekin lotutako egiturak aztertuko dira.         21. irudia. Euskokantauriar arroaren eboluzio kortikala. D zehar-ebakia, 1.            irudian kokatua, Martenez-Torres (1993b) lanaren arabera. 3.1 Iberia-Eurasia talka Santoniar-Campaniarrean, Afrikako plaka N-rantz higitzen hasi zen Indiako Ozeanoaren irekieraren ondorioz. Afrikaren eta Eurasiaren arteko hurbilpenak Iberiaren Eurasiarekiko talka zeiharra eragin zuen. Horren ondorioz sortutako egitura kortikala ondo ezagutzen da sakoneko sismikaren zenbait profili esker, askotariko prospekzio geofisikoei esker eta katearen zeharkako zehar-ebaki geologiko xehe batzuei esker. Sakoneko sismikako ECORS-Pirinioak profilean, ikusten da Iberiako plaka Euroasiako plakaren azpian subduzitzen dela eta, prozesu horretan, plaka horren parte bat delaminatzen dela, prisma bat eratzeko. Prisma hori igo egiten da Ipar eta Hego Pirinioko fronte-zamalkaduren bitartez (22 irudia). Gorputz delaminatuan modu aktiboan hartzen du parte basamentuak; basamentu horrek, gaur egun, Pirinioko Zona Axiala osatzen du. Sekzio horretarako kalkulatutako gutxieneko laburtzea 147 km da. Euskokantauriar arrotik W-ra, Kantabriako eremuko profil sismikoetan, egitura kortikala falka tektoniko bakun hasiberri bati dagokio; Pirinioaren erdialdean deduzitutakoaren antzekoa da, baina laburtzea 50-55 km baino handiagoa ez dela izan dirudi.  22 irudia. Goian, hasierako egoera. Behean, atzerako zamalkadura elkartu bat    "CFNP (Ipar Pirinioko fronte-zamalkadura)" duen zamalkadura nagusi "CSC   (ToloÃ±o mendilerroaren zamalkadura)" baten eskema. Geometria hori sortzeko     biderik arruntena da lehenik CSC eta gero CFNP (erdialdea ezkerretara)     garatzea. Piriniotarako iradokitzen den ereduan, aldiz, falka tektoniko   bategatik (erdialde ezkerretara): lehenengo, CFNP, eta gero, CSC-a sortzen              dira. Martenez-Torres et al. (1994) lanetik moldatua.   Horrenbestez, Iberiaren eta Eurasiaren arteko talka-prozesuan, falka tektoniko gisako egitura kortikal bat garatu zen, E-tik W-ra gutxituz doan laburtzea duena: 147 km-tik, Pirinioaren erdialdean, 50-55 km-ra, Kantabriako eremuan. Euskokantauriar arroan deskribatutako zehar-ebakiaren bitarteko kokapenagatik (21 irudia), onargarria izan daiteke jotzea egitura kortikala falka-formakoa dela eta bitarteko laburtze-balioak dituela. Gaur egungo egitura litosferikotik abiatuta (22 irudia), deduzitzen den eredurik sinpleenean Hego Pirinioko fronteak zamalkadura nagusi gisa jokatzen du eta haren gainean garatzen da Ipar Pirinioko atzerako zamalkadura. Eredu sinple horren arabera, Hego Pirinioko zamalkadura nagusia garatuko zen lehenik eta, ondoren, Ipar Pirinioko atzerako-zamalkadura. Hala ere, landako datuek adierazten dute Hego Pirinioko zamalkadura Ipar Piriniokoaren ondorengoa dela, Ipar Pirinioko zamalkadurarekin batera garatutako N-ranzko bergentziako egiturak Hego Pirinioko zamalkadurarekin batera garatutako S-ranzko bergentziako egituren eragina pairatzen dutelako. Bestela esanda, zamalkadura- eredu bakun bat atzerako-zamalkadura elkartua duena ez da aplikagarria Pirinioan. Zamalkadura nagusia bere atzerako-zamalkaduraren ondorengoa izatea nola litekeen azaltzeko, Martenez-Torres et al. (1994) ikertzaileek falka tektoniko bakun bat proposatu dute (22 irudia). Eredu horren arabera, falka tektonikoa Iberiako plakan barneratzean, Iberiako plakaren goi-lurrazala N-rantz baino ez zen zamalkatuko (Ipar Pirinioko zamalkadura), baina konbergentziak eragindako esfortzua behar bestekoa izan zenean Iberiako plakaren goi-lurrazal osoa zeharkatuko lukeen zamalkadura nagusia sortuko litzateke (Hego Pirinioko zamalkadura). Geometria horrek ondo azaltzen ditu Pirinioko egitura kortikala, aurkako bergentziak eta egitura bakoitzaren adin-desberdintasuna. Talka-fase horretan, beraz, bi fase tektoniko bereizten dira: N-ranzko bergentziako bat, lehenik, eta S-ranzko bergentziako beste bat, ondoren.   3.2 N-ranzko bergentziako fase tektonikoa N-ranzko bergentziako konpresio-egiturek "Euskal Arkuan bakarrik garatu dira" adierazten dute Bizkaiko golkoaren rifting-aldiaren ondorengo, Iberia eta Eurasiaren arteko talkaren hasiera. Europar plakaren falka sartu egiten da Iberian, eta N-ranzko bergentziako egiturak sortzen ditu gaineko blokean (23 irudia). Deformazio handiko zonetan, foliazio tektoniko edo klibaje larri bat, Sn, garatzen da, nabarmenagoa dena Albiarreko eta Goi Kretazeoko serie pelitikoetan. Euskal Arkuko landa-behaketek agerian jartzen dute N-ranzko bergentziako egiturak S-ranzko bergentziako ondorengo beste egitura batzuek deformatu dituztela, eta horrek aukera ematen du haien erlazio kronologiko erlatiboa ezartzeko (24 irudia). Zaila da fase horien adina zehaztea, deformazioaren migrazioa ematen delako N- eta S-ko lurraldeaurre-zonetarantz; horretaz gainera, ez dago sinkroniarik egituren norabide paraleloan. Nolanahi dela ere, Bizkaiko golkoko ozeano-hondoaren berreraikuntzaren arabera, Iberia-Eurasia talka Campaniarrean datatu daiteke, orain dela 79 Ma inguru.   23 irudia. Barrikako labarretan agertzen diren egitura nagusiak (toles eta     failak) N-NE-ranzko bergentzia erakusten dute, konpresioaren lehenengo            fasearekin lotzen direnak. Apraiz (2014) lanetik hartuta.   24 irudia. Barrikako labarretan agertzen diren tolesen interferentzia-egiturak.    Nabarmena da nola S-ranzko bergentziako egiturek N-ranzko bergentziakoak           birtolestu egiten dituzten. Apraiz (2014) lanetik hartuta.   Aldi horretan, estalkiaren laburtzea gutxienez 57 km izan zen Ipar Pirinioko zonan, eta gutxienez 4 km Euskal Arkuan (Martenez-Torres, 1997). Horregatik, fase horretarako kontuan hartzen den gutxieneko laburtzea 61 km da. 21C irudian, Eurasiak Iberian sortu zuen indentazioaren geometria posible baten eskema ageri da.   3.3 S-ranzko bergentziako fase tektonikoa Leitzako failaren inguruan eta Barrikako labarretan badira S-ranzko bergentziako egitura batzuk N-ranzko bergentziako aurretiko egiturak deformatzen dituztenak. Horretaz gainera, Ss foliazio tektonikoa garatu da, egitura horren inguruetan tarteka ikusgai dena. Oro har, Ss foliazio hori, litologiak oso baldintzatua badago ere, aurreko Sn foliazioa baino zabalduagoa da, eta okerdura txikiagoak ditu. S-ranzko bergentziako fasea N-ranzko bergentziakoarekin gurutzatzean, interferentziak sortu ziren eskala guztietan (25 eta 26 irudiak).  25. irudia. N-ranzko bergentziako tolesak, S-ranzko bergentziako beste toles                               batzuek tolestuak.    N-I autobia, Alegiatik hurbil. Martenez-Torres eta Egueluz (2014) lanetik                                    hartuta.                                            Fase horretan, egitura kortikala eraldatu egin zen falkaren azpiko zamalkadura sabairantz aurreratzean (21D irudia); beraz, ToloÃ±o mendilerroko zamalkadura, zamalkadura nagusi gisa garatu zen, eta Ipar Pirinioko fronte-zamalkadura atzerako zamalkadura elkartu gisa berraktibatu zen. Azken geometria Iberiaren Eurasia azpiko subdukzioaren ondorioa eta ToloÃ±o mendilerroko eta Ipar Pirinioko fronte-zamalkaduren gaineko prisma delaminatu bat sortu izanaren ondorioa da. S-ranzko bergentziako egiturak Iberia-Eurasia talka-fasearen barnean ondo bereizitako bigarren urrats bati dagozkio. Fase horretarako kalkulatutako gutxieneko laburtzea 16 km da (2.4D irudia). Datu kartografikoek adierazten dute S-ranzko bergentziako fase horren hasiera Lutetiarraren ostekoa eta Oligozenoaren aurrekoa dela; beharbada, Priaboniarra (37 Ma). Une horretan sortuko ziren S-ranzko bergentziako egiturak. ToloÃ±o mendilerroko zamalkaduran, ontzat ematen da adin Oligozeno bat, Miozenoan zehar berraktibatua. Beraz, landa-datuetatik abiaturik, S-ranzko bergentziak duen iraupena Priaboniarrean hasi eta, gutxienez, Miozenoan luzatzen da.    26. irudia. S-ranzko bergentziako tolesek atzerako bergentzia eragin dien N-                               ranzko bergentziako    toles eta zamalkadurak. Orokieta- Saldias errepidea. Martenez-Torres eta                         Egueluz (2014) lanetik hartuta.                                          3.4 Talka-abiadura Apurketa hertziniar-berantiarra, biraketa, translazioa eta Iberiaren Eurasia azpiko subdukzioa biltzen dituen eboluzio-eskemak "Ipar Atlantikoaren irekierari, Bizkaiko golkoaren irekierari eta ondoren gertatu zen Iberia- Eurasia talkari lotua" egokiro biltzen ditu eskura dauden datu geofisikoak. Era berean, gaur egungo geometria kortikala azaltzen du, zeina falka tektoniko bakun batek sortu baitu (22 irudia). N-ranzko bergentziako faseak, kontuan hartzen ari den zehar-ebakian, 61 km-ko gutxieneko laburtzea du, Campaniarretik Priaboniarrera doan gutxi gorabehera 42 Ma-ko denbora-bitartean. Horri dagokion plaken arteko hurbiltze-abiadura 1,45 mm/ urte da. Hurrengo S-ranzko bergentziako fasean, 37 Ma-z aktiboa izan dena Priaboniarretik gaur egun arte, Euskokantauriar arroaren laburtzea 16 km izan da; hau da, urteko 0,43 mm-ko hurbiltze-abiadura neurtzen da. Oro har, bi fase paleogenoen laburtzeak batzen baditugu, Iberia-Eurasia talkaren hurbiltze osoa 77 km da, gutxienez. Datu horietarik, ondorio hau ateratzen da: talka hasi zenetik, Campaniarrean, gaur egun arte, talkaren batez besteko abiadura 0,97 mm/urte besterik ez dela izan. Kontuan hartutako zehar-ebakian, hurbiltze-abiadura askoz txikiagoa da Ekialdeko Pirinioetan kalkulatutako urteko 6 mm/urte baino, baina Erdialdeko Piriniorako proposatutako urteko 2 mm-etatik gertu dago. Diferentzia horiek azalpena izan dezakete onartuz gero Ekialdeko Pirinioan laburtzea handiagoa izango zela eta W-rantz egin ahala gutxituz joango zela.     3.5 Konpresio-etapak ikuspegi tektonosedimentariotik: kontinente-ertz aktiboa, hondar-arroa, lurraldeaurre-arroa eta mendi barneko arroak Iberiar plakaren eta Europar plakaren konbergentziaren hasierak guztiz aldatu zituen aurreko eskema geologikoa eta ingurune sedimentarioak. Sortzen diren prozesu eta arro sedimentarioen arabera hainbat etapa bereiz daitezke: kontinente-ertz aktiboko etapa, hondar-arroa (foredeep), lurraldeaurre-arroa (foreland, zentzu hertsian) eta mendi barneko arroak (edo sakonune postorogenikoak). Estentsiozko erregimen batetik, konpresio-erregimen batera pasatzean arroaren inbertsio tektonikoa gertatu zen. Inbertsio tektoniko horrek mendikatearen sorrera ekarri zuen, eta, beraz, ordura arte, batez ere uraren azpian metatutako materialen urgaineratzea. Etapa-segida hori Santoniar- Campaniarraren amaieratik Miozenora garatu zen (84-15 Ma, gutxi gorabehera), eta etapa horretan sorutako arroen arteko igarotzea nahiko progresiboa izan zen, bai denbora, bai espazioan. Kontinente-ertz aktiboaren etaparen hasiera esfortzu nagusien erregimen- aldaketarekin hasi zen, eta Santoniarraren amaieratik Eozenoaren hasiera bitartean iraun zuen (29 Ma inguru). Tarte honetako aldaketa sedimentario nagusia izan zen apurka-apurka arroaren ertzetako materialak uraren gainetik kokatzen hasi zirela, beraz higadurapean, eta meterial hauek ziren arroa elikatzen zutenak. Horrela sortu zen etapa honetako fazies bereizgarrienetako bat, Oriko ildoan metatutako Flysch hareatsua. 27. irudia. Euskokantauriar arroko Paleogenoko azaleramenduen mapa. Pujalte et                          al.-en lanetik (2000) hartua.   Eozenoaren hasieratik aurrera konpresio-prozesua bizkortu egiten da, arroaren barneko zonak urgaineratu egiten dira (iparraldekoak), eta, hala, hondar- arroaren garapena hasten da, oro har. Etapa horretan, fazies bereizgarria metatzen da (flysch tektofaziesa), oso segida lodia eratuz arroko inguru sakonenetan (Euskal arkua), eraketa-prozesuan zeuden mendikateetako eremu urgaineratuen higaduratik zetozen metakinekin. Goi Eozenoan eta Oligozenoan zehar, sedimentazio itsastarra oso eskasa da, ingurune konkretuetara magutua, eta arroaren hegoaldeko ertzean sedimentazioak izaera guztiz kontinentala du. Aldaketa progresibo honek markatzen du hondar- arroaren eta lurraldeaurre-arroaren arteko trantsizioa. Azkenik, Miozenoan, mendi barneko arroak eratu ziren orogenoko eremu deformatuaren barruan. Mendi barneko arroek edo sakonune postorogenikoek izaera kontinentala dute, eta tamaina txikia (aurretik sortutakoen aldean); orogeno baten barruan garatzen dira haren deformazio-prozesuaren amaieran, eta, neurri handi batean, inguruko goraguneetan higatutako materialez elikatzen dira. Arroaren bilakaera tektonoestratigrafiaren azken etapa osatzen dute; haien garapena pixkanaka gertatu zen, nagusiki Miozenoan, segur aski hegoalderanzko bergentzia duen fase tektonikoa berraktibatu izanarekin erlazionatuta (ToloÃ±oko mendilerroaren zamalkaduraren berraktibatzea). Euskokantauriar arroaren hegoaldeko ertzean, mendi barneko bi arro bereizi ziren, Villarcayoko sakonunea eta Miranda-TrebiÃ±uko sakonunea, biak ala biak Villarcayo-TrebiÃ±u sinklinorioan kokatuak (27 irudia). Metatutako material zaharrenak, soil-soilik kontinentalak (zingiratarrak eta alubialak), Miozenokotzat jo dira. Oligozenoko materialak, horiek ere kontinentalak, diskordantzia angeluarrez edo diskonformitatez daude Miozenoko materialen azpian; beraz, kate barneko sakonuneen genesiaren aurreko fase batekotzat jo behar dira (28 irudia).    28. irudia. Miranda eta Villarcayoko mendi barneko arroen berreraikuntza                                   (Miozenoa).                   Pujalte et al.-en (2002) lanetik moldatua.
