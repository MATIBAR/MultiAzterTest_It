                                                                            1. gaia                          1.- LURRAREN OINARRI FISIKOAK  Lurrazaleko prozesu geologiko nagusiak Lurraren barnean jatorria duten prozesuen bitartez gobernatuta daude. Beraz, azaleko ezaugarri geologikoen zergaitia ezagutzeko kuriositatea izanez gero, halabeharrez Lurraren bihotza aztertu beharra dago. Baina gizakiak Lurra era zuzenean aztertzeko duen aukera azaleko 15 km-ra mugatuta dago, orain arte behintzat ezin izan delako zundaketa sakonagorik egin. Beraz, nola ezagut daiteke bataz beste 6371 km-ko erradioa duen Lurraren barne-eremua? Lurreko eremu sakonei buruz gaur egun dakiguna ikerketa-metodo ez-zuzenen bitartez lortu ahal izan da: uhin sismikoen analisietatik eta Lurreko magnetismo eta grabitate ezaugarriak aztertuz, batez ere. Gai honetan, Lurra bere osotasunean ikertzeko eta Lurreko eremu ezkutuak ezagutzeko ahalmena ematen diguten metodoen oinarri fisikoak aztertuko dira. Helburu honen atzetik XX. mendean zehar geologo eta fisikoek indarrak batu zituzten geofisika deritzon zientzi-esparrua sortuz. 1.1.- UHIN SISMIKOAK Uhin sismikoak lurrikara, leherketa edo antzeko gertakizunen bitartez sortzen dira, beraz naturalak edo gizakiak eragindakoak izan daitezke. Indar handiko uhin-iturrietatik (lurrikara bortitzak, leherketa nuklearrak) sortutako uhinak planeta mailako ikerketak egiteko erabiltzen diren bitartean, eskala txikiagoko uhin-iturriak (leherketak, bibrazioak) azaleko egitura zehatzagoak ikertzeko erabili ohi dira. Gizakiak eragindako leherketetan ikerketen zehaztasun-maila handiagoa da, leherketa non eta noiz gertatuko den aurretik finka daitekelako. Uhin sismikoak Lurran zehar bidaiatzeko gaitasuna dute eta geofisikoek, giza- gorputzen barne-anatomia aztertzeko X-izpiak erabiltzen diren bezala, Lurraren barnea azagutzeko erabiltzen dituzte. Uhin sismikoak ikertzeko beharrezkoa da Lurraren barne esfortzuak nola aldatzen diren ulertzea eta uhinen propagazio ezaugarriak ezagutzea. Oro har, uhinak, eta uhin sismikoak barne, ezaugarri bereizgarrien bidez identifikatzen dira. Uhinen uhin-luzeraperturbazio-egoera edo fase berean dauden bi puntuen arteko distantzia da.Maiztasunauhinak perturbazio oso bat betetzeko behar duen denbora da, etaanplitudeakperturbazioaren balio maximoa adierazten du (1.1 Ird.). Uhinaren abiadura uhin-luzera eta maiztasunaren arteko zatiketaz lortzen da. Uhin sismikoen abiadura zeharkatutako materialei dagozkien bi propietateen menpe dago:dentsitateaetaelastizitatea. 1.1.1.- Dentsitatea Sakonerarekin arroken dentsitatea Lurraren barneko presio gehikuntzaren ondorioz handitu egiten da. Presio gehikuntzaren aurrean arroken bolumena gutxitu egiten da, arroken masak aldaketarik jasaten ez duen bitartean, eta azken finean dentsitatea masa eta bolumenaren arteko zatiketa denez, dentsitatea sakonerarekin handituz dihoa. Mantuko materialek jasaten duten presio ezberdinarengatik azaltzen dira adibidez goi-mantuko (3.3 g/cm3)eta nukleoaren gaineko mantuko (5.5 g/ cm3)dentsitateak (1.2 Ird.). Aldiz, mantu eta nukleoaren (10 g/cm3) arteko dentsitate aldaketa nabarmena azaltzeko bi eremuen arteko konposizio ezberdintasunak erabili behar dira; mantuan arroka silikatatuak dira nagusi eta nukleoan burdinadun arrokak. Azkenik, nukleoaren barne-eremuetarako ondorioztatu den dentsitatea 13 g/cm3dela aipatu behar da. Beste alde batetik, arrokak berotzen direnean masa mantenduz handitu egiten dira eta ondorioz arroken dentsitatea gutxitu egin behar da. Arroken tenperatura sakonerarekin handitu egiten da, eta Lurraren barneko arrokek tenperatura gehikuntza baten eragina soilik jasanez gero dentsitatea sakonerarekin gutxitu egingo litzateke. Baina arrokek presio gehikuntza bat ere pairatzen dute eta, ikusi denez, presioak tenperaturaren aurkako eragina du dentsitatearengan. Beraz, Lurraren barnean sakonerarekin arroken dentsitatea handitu egiten denez presioaren eragina tenperaturarena baino nabarmenagoa dela onartu beharra dago. Lurraren barneko materialen dentsitatea batez ere presio eta tenperaturaren menpe dago, baina arrokaren izaerak ere nolabaiteko eragina du. Lurrazaleko arroken artean adibidez, arroka sedimentarioek dentsitate baxuena erakusten dute (2.0 g/cm3). Aldiz, lurrazaleko arroka igneoek 2.7 g/cm3inguruko dentsitatea izaten dute. Arroka sedimentarioen dentsitate baxua gas, ura edo beste fluidoren batez betetako pikorren arteko hutsuneen ondorioa da. 1.1.2.- Elastizitatea Gomazko jostailuak deformatu egiten dira beraien gain indarra eginez gero, baina indarra desagertzean bere jatorrizko eitea berreskuratzen dute. Ezaugarri honi elastizitateaderitzo. Aldiz, indar beraren eraginpean buztina jarriz gero, honek ez du bere jatorrizko egoera berreskuratzeko ahalmenik. Gorputzez- elastikoedoplastikoalitzateke. Arrokak, goma bezala, elastikoak dira, baina batean edo bestean deformazio maila bera lortzeko, argi dago, ez dela indar berdina egin behar. Horrela, beharrezkoa da indar konkretuen aurrean gorputz baten elastizitatea neurtzen duen materia-ezaugarria definitzea. Esfortzu portzentaiaren eta esfortzu horrek eragindako deformazioaren arteko erlazioari elastizitate-moduluaderitzo. Modulua kanpo-estimulu batekiko materialek duten erantzunaren neurria da. Adibidez, belaki baten elastizitate-modulua belakiaren gain eragindako indar-proportzioaren eta indar horrek belakian sortutako eite- aldaketaren arteko erlazioa litzateke. Zizaila sinplearen bitartez sortutako deformazioa deskribatzen duen modulua zizaila-modulua da, eta zizaila pururaren bitartez sortutakoa deskribatzen duena, masa-modulua. Arroken elastizitate-modulua arroken konposizio eta fabrikaren menpe dagoen ezaugarria da; beraz, arroka osatzen duten mineral-motaren eta mineralen arteko lotura-motaren menpe dago. Arroken elastizitate-modulua ezagutzeko arrokak esfortzu (esfortzua gorputz baten gain azalera unitatearekiko egiten den indarra da) ezagunaren eraginpean jarri eta arroken eite-aldaketak neurtzen dira. Dentsitatea bezala, elastizitate-modulua presioarekin handitu baina tenperaturarekin gutxitu egiten da. Lurraren barnean presioaren eragina nabarmenagoa denez, elastizitate-modulua sakonerarekin handitu egiten da. Beraz, Lurraren barneko uhin sismikoen abiadura zeharkatutako eremuen elastizitate-modulu eta dentsitatearen menpe dago. Abiadura ondorengo ekuazioaren arabera aldatzen da                  Abiadura = âˆšelastizitate modulua/dentsitatea 1.1.3.- Uhin-mota ezberdinak Lurrikarak lurrazaleko eremu konkretuetan sortutako bapateko mugimenduen ondorioa dira. Lurrikarek sortutako inguru fisikoaren bibrazioa da uhinen zabalkuntza sortzen duena, ur geldoaren gainean harri bat jaurtikitzerakoan sortzen diren uhinen propagazioarekin pareka daitekena. Lurrikarak Lurraren azalean baino ez dira gertatzen, gehienak azaleko 70-100 km-tan, askoz urriagoak dira 100-700 km-ko sakonera bitartekoak. Sakonera handiagoetako baldintza fisikoek bapateko lur-mugimenduak eragozten dituzte. Lurrikaren sorrera-eremuari fokuaedohipozentroaderitzo, eta fokuaren bertikalean kokatutako lurrazaleko puntuari, hau da, uhinek ukitzen duten azaleko lehenengo puntuari,epizentro(1.3 Ird.). Fokuan bi uhin-mota sortzen dira: konpresio-uhinaketadistortsio-uhinak. Bakoitzak berezko mugimendu eta abiadura erakusten du (1.4 Ird.). Konpresio-uhinek uhin propagazioaren norabidearekiko paraleloa den oszilazioa eragiten dute materiaren partikuletan eta azkarragoak dira, ondorioz somatzen diren lehenengokoak direnezuhin primarioak(edoP-uhinak) izendatzen dira ere. Aldiz, distortsio-uhinek uhinaren bidai-norabidearekiko alkartzuta den mugimendu oszilakorra eragiten dute materiaren partikuletan eta motelagoak dira, ondorioz beranduago somatzen direnezuhin-sekundarioak(edoS- uhinak) deritze. Bai P- eta bai S-uhinakgorputz-uhinakbezala ezagutzen dira, fokuan sortu ondoren, Lur osoan zehar bidaiatzeko ahalmena dutelako. Azalera-uhinakaldiz, ez dira berehala sortzen lurrikararen ondoren. Hauek eratzeko beharrezkoa da gorputz-uhinak (P- eta S-uhinek) Lurraren azalera angelu handiarekin iristea. Lurraren azaleko dentsitate aldaketa nabarmenaren ondorioz azalera-uhinek oso anplitude handia izan dezakete, bidaiatzeko Lurraren barnean gorputz-uhinek behar dutena baino askoz ere energia txikiagoa behar dutelako. Azalera-uhinen hiru dimentsiotako mugimenduarengatik eta anplitude handiarengatik gorputz-uhinak baino indar suntzitzaile nabarmenagoa erakusten dute. Maiztasun txikia eta abiadura motela dira azaleko-uhinen beste ezaugarriak, eta ondorioz gizakien eraikuntzak alde batera eta bestera kulunkatzen dituzte zenbait segundu eta zenbait minutuen artean, apurtzeko aukerak denborarekin handitu egiten direlarik. Azaleko-uhinak mugimenduaren arabera bi motatan bereizten dira:RayleighetaLoveuhinak(1.4 Ird.). P- zein S-uhinek Lur barnean zehar bidaiatzen dutenez argi dago dentsitate bereko materialak zeharkatzen dituztela. P-uhinek inguruko bolumen- eta eite- aldaketa sortarazten duten bitartean, S-uhinek eite aldaketa baino ez dute eragiten. Hortaz, P-uhinek sortutako deformazioa handiagoa da eta ondorioz arroka gehienak P-uhinekiko erakusten duten elastizitate-modulua S-uhinekiko dutena baino 3 aldiz handiagoa da. Uhin-sismikoen abiadura-ekuazioa erabiliz P- uhinak S-uhinak baino 2.7 aldiz azkarragoak direla neur daiteke. Era berean, azalera-uhinen abiadura 0.9 aldiz S-uhinena da, eta ondorioz sismogrametan S- uhinak erregistratu eta berehala agertzen dira. Lurraren barneko arroken zeharreko uhin sismikoen abiadura kalkulatzeko ikertzaileek arroken dentsitate eta elastizitate-moduluak neurtzen dituzte laborategian. Arrokak Lurraren barnean egon daitezkeen presio eta tenperatura altuen eraginpean jarriz jasaten dituzten dentsitate eta modulu aldaketak neurtzen dira. Era honetan, arroka ezberdinetan neurtutako laborategi-abiadurak benetako lurrikaren uhin-sismikoen abiadurekin erkatuz, Lur barneko arroka- mota, dentsitate eta elastizitate-moduluei buruzko ereduak sor daitezke. 1.1.4.- Lurrikarak ezaugarritzeko erabiltzen diren parametroak Gizakiek somatzeko beste indarra izan duen lurrikara bat gertatzean herritarrek zein informazio banatzaileek mugimendua eragin duen lurrikarari buruzko informazioa eskatzen dute. Normalean, eta batez ere ulerterrezagoak direlako, lurrikararen kokapena eta honek izan duen indarra dira gehien zabaltzen diren datuak, sorturiko kalteekin batera noski. Hala ere, geologoaren ikuspegitik oso interesgarria litzateke lurrikara sortu duen mekanismoa zein izan den ezagutzea. Beraz, kokapena, magnitudea eta mekanismoa izan daitezke lurrikarak ezaugarritzeko behar diren parametro nagusiak. Parametro hauek guztiak sismografoetara heldutako informazioa zehaztasunez ikertuz lor daitezke. Sismografoa lurrikaren eraginez sortutako uhinak erregistratzeko erabiltzen den tresna da, eta sismogramak sismografoek eskainitako uhin-mugimenduaren adierazpen grafikoa (1.5 Ird.). 1.1.4.1.- Lurrikaren kokapena Lurrikarak zehaztasun osoz kokatzeko bi dira beharrezko parametroak: epizentroaren kokapena eta fokuaren sakonera. Epizentroa kokatzeko uhin sismikoen arteko abiadura ezberditasunak erabiltzen dira. P- eta S-uhinek sismografo batera heltzeko behar duten denbora fokutik sismografora dagoen distantziaren menpe dago. Sakonera batean eragindako leherketa nuklear kontrolatuak, sismografotik distatzia ezagunera probokatu direnez, distantzi-denbora erlazioa zehazki finkatzeko erabili izan dira. Beraz, lurrikara baten kokapena zehazteko sismologoek sismogrametan nabarmena den P- eta S-uhinen arteko heltze-denbora tartea neurtzen dute. Ondoren, taula edo grafiko estandarrak erabiliz zuzenean lor daiteke epizentro eta sismografoaren arteko distantzia (1.6 Ird.). Hiru sismografo edo gehiagoren datuak bilduz epizentroa arazorik gabe koka daiteke. Irudiko hiru zirkuluak puntu bakarrean elkar zeharkatuko zuten fokua azaletik gertu kokatuta balego. Aldiz, sakonago kokatuta egonez gero zirkuluek epizentroaren inguruan hiruki bat osatuko dute, hirukiaren tamaina lurrikararen sakonerarekiko proportzionala delarik. Lurrikarak lurraren azaletik eta 700 km-ko sakonera bitartean gerta daitezke. Helburu zientifikoarekin tarte hau hiru geruzatan banatzeko joera dago: 0 eta 70 km artean lurrikarak azalekoak dira; 70 eta 300 km artekoak bitartekoak; eta 300 eta 700 km bitartekoak lurrikara sakonen geruzan biltzen dira. 70 km-tik behera gertatutako lurrikara guztiak mantuan barneratzen ari diren litosfera ezpalekin lotuta daude. Sismogramatan sakoneko lurrikarak oso nabarmenak dira sortzen dituzten azaleko-uhinak oso anplitude txikikoak direlako eta P- eta S- uhinen irudia zeharo arrunta delako. Foku edo hipozentroaren sakonera zehazteko biderik zuzenena sismogramen sakoneko fasea (pP) deritzona finkatzea da. Sakoneko fasea (pP) fokutik erlatiboki gertu dagoen lurraren azaleko puntu batean isladatutako P-uhina da (1.7 Ird.). Lurrikaratik tarte batera kokatutako sismografoetara pP-uhinak P- uhinen ondoren heltzen dira, denbora epea distantziarekin gutxi aldatzen da eta sakonerarekin, aldiz, nabarmen. Denbora epe hauetan (pP-P) oinarritzen dira fokuaren sakonera kalkulatzeko erabilitako taulak. Beraz, pP-P denbora tarteak eta epizentrotik sismografoetara dagoen distantzia erabiliz lurrikaren sakonera neur daiteke. Neurketak askoz ere fidagarriagoak dira sakoneko lurrikarentzat azalekoentzat baino. Gaur egun, epizentroaren kokapena zein fokuaren sakonera zehazteko sistemak informatizatuta daude, sismografo ugarietatik igorritako informazioa bilduz eta tratatuz, datuak era egokienean azaltzen dituzten kokapena eta sakonera lortzen direlarik. 1.1.4.2.- Lurrikaren magnitudea Lurrikara baten magnitudea bere tamaina edo indarraren neurria bat da. Lurrikaren tamaina neurtzeko erabiltzen den eskala ezagunena zalantzarik gabe, Richterren magnitude-eskalada. Lurrikara baten magnitudeak ez du harreman zuzenik honen eragin suntsitzailearekin. Herri edo hiri hurbilenetik 2.000 km- ra kokatutako 8 magnitudeko lurrikara batek ez du segurazki hildakorik edo kalte ekonomiko handirik sortuko, baina aldiz, hiri handi batetik gertu sortutako 6 magnitudeko beste batek kalte izugarriak sor ditzake. Lurrikaren magnitudea ezaugarri fisikoa bezala neurtu beharrean, honen ondorioz sortutako kalteak neurtzen dituen eskala ere erabiltzen da sarritan,aldatutako Mercalli intentsitate-eskala. Hala ere, sismologoek lurrikararen jatorrian oinarritutako eskala erabiltzen dute,momentu-magnitudearen eskala, eta ez honen ondorio den lurraren mugimenduaren zenbatekoan edo eragindako kalteetan oinarrituta dagoena. Richterren magnitude-eskala. 1935.an Charles Richterrek, Kaliforniako sismologoak, lurrikarak neurtzeko eredu sinplea proposatu zuen. Richterren magnitude-eskala sismograma batean neurtutako uhin handieneko anplitudearen logaritmoarekiko proportzionala da. Sismograma hau epizentrotik 100 km-ra kokatuta egon behar du eta hasiera batean Wood-Anderson motako sismografoak sortua izan behar zuen. Egun, azaleko-uhinak zein gorputz-uhinak erabil daitezke, distantzia estandarrera kokatuta ez dauden sismografoetarako distantzia-zuzenketak egiten dira, eta beste motako sismografoak kalibratuta daude zuzenean Richterren magnitude-eskala neurtu ahal izateko. Oro har, lurrikaren magnitudeak Richterren eskalan 0 eta 9 artekoak dira. Richterren magnitude-eskala logaritmikoa da, hau da, eskala honetan magnitudeak puntu bat irabazten duenean uhinaren anplitudea 10 aldiz handiagoa izan dela adierazten du. Honek askatutako energi kopurua 30 aldiz handiagoa izan dela suposatzen du. Richterren eskalan 7 magnitudeko lurrikarak 6 magnitudeko batek baino 10 aldiz handiagoa izango den lurraren azaleko bibrazioa eragingo du. Munduan sortutako leherketa nuklear kontrolatu indartsuenak eragindako uhin sismikoak 6.5 magnitudeko lurrikarak sortutakoaren parekoak izan ziren. Aldatutako Mercalli intentsitate-eskala. Lurrikaren intentsitatea neurtzeko historikoki erabili izan den beste parametro bat lurrikarek eraikinetan sortutako triskantzak eta lurralde populatuetako gizakiengan duen eragina neurtzen dituena da. Beraz, magnitude edo parametro fisikoetan oinarritu beharrean eragindako suntsipenean oinarritutako eskala kualitatiboa denez, baldintza askoren eraginpean dago: epizentrotik dagoen distantzia, eraikinen sendotasuna, eraikinak oinarrituta dauden lur edo arroken izaera, etab. Eskala hau Richterren eskala baino zaharragoa da, 1902.an Giuseppe Mercalli sismologo italiarrak sortu zuen. Harrez geroztik zenbait aldaketa jasan ditu, baldintza modernoetara egokitzeko ahaleginetan. Eskala honetan intentsitate- neurketak zenbaki erromatarretan adierazten dira I-tik XII-ra. XII-ko intentsitatea suntsipen orokorrari dagokio, VI-koa edozeinek nabari dezake eta gauzen mugimendua eragiten du, eta I-koa inork nabaritzen ez dituen mugimendu sismikoei dagokie (1.8 Ird.). Adibide gisa, 1906. urtean San Frantziskok pairatutako lurrikarari dagokion intentsitatea XI-koa da. Momentu-Magnitudearen eskala.Richterren eskala ez da fidagarria oso indar handiko lurrikarentzat (>7), hemendik aurrera uhinen anplitude maximoa ez delako sistematikoki handitzen lurrikararen indarrarekin. Lurrikara indartsu hauek indar txikiagoko lurrikaren serieak bezala islatzen dira sismogrametan, denboran gehiago luzatzen dira baina anplitudeak ez dira handitzen. Arazoa konpontzearren sismologoek magnitude-eskala berria sortu zuten, momentu- magnitudea deritzona. Magnitude honek lurrikaratik 100 km-ra dagoen lurrazalak jasandako mugimendua neurtu beharrean (Richterren eskala), lurrikara sortu deneko tokiaren parametroak erabiltzen ditu. Magnitude berria failak sortutako desplazamenduaren, faila planoko luzeraren eta arroketako elastizitate- moduluaren arteko erlaziotik lortzen da, ondorengo formula honen bidez:            Momentua = desplazamendua x eremua x elastizitate-modulua Ikus daitekeenez, desplazamendua eta eremuaren arteko biderketa lurrikarak eragindako aldaketen neurria da. Neurria elastizitate moduluarekin biderkatuz arrokaren ezaugarriak ere kontutan hartzen dira. Momentu-magnitudeak harreman estua du lurrikarak askatutako energia kopuruarekin. Nahiz eta Richterren eskala zein momentu-magnitudea, indar handiko lurrikaretan ezik (>7), parekoak izan, bigarrenak lurrikararen jatorriarekin lotuta dagoenez eta ez honen ondorioekin erabilgarritasun zientifiko handiagoak ditu. Richterren eskalan 8 inguruko magnitudea duten lurrikara bortitzak, momentu-magnitudearen eskalan 9 ingurukoak izan ohi dira. 1960. urtean Txilen gertatutako lurrikara izugarria 8.5-koa da Richterren eskalan baina 9.7-koa momentu-magnitudea erabiliz. Sismologoek momentu- magnitudea erabiltzen dutenetik ez da 10 neurria duen lurrikararik sortu. Magnitude bereko lurrikara kopuruaren logaritmoa lurrikaren magnitudearekin erlazionatzen duen grafikoak Gutenberg-Richter erlazioa bezala ezaguna den lerro zuzena ematen du (1.9 Ird.). Grafiko honek 5 magnitudeko lurrikarak 6 magnitudekoak baino 10 aldiz ugariagoak direla erakusten du. Erlazioa munduan gertatzen diren lurrikara guztientzako baliogarria izateaz gain, eskualde konkretu baterako zein plaken arteko muga konkretu baterako ere erabilgarria da. 1.1.4.3.- Lurrikaren lehendabiziko mugimenduen erradiazio-ereduak Lurrikaren izaera ezagutzeko aspalditik erabiltzen den teknika da sismografoetara heldutako estreinako uhinaren analisia. Teknika honen bitartez lurrikara eragin duen faila-mota eta failaren norabidea zehaz daitezke. Gaur egun, lurrikaren mugimendua finkatzeko urruneko behaketetan erabiltzen diren teknika berri sofistikatuak aspaldiko teknika honen oinarri bera erakusten dute. Norabide-faila bateko lehendabiziko mugimenduaren erradiazio-eredua, eta era berean beste edozein faila-motakoa ere, 1.10 irudian islatutako eredu bidimentsionalaren bidez azal daiteke. 1.10A irudian deformatu gabeko karratu bi kokatu dira, eta beraien artean failaren kokapena adierazten duen ekialde- mendebalde norabideko lerroa. Faila gertatu aurretik, deformazio elastiko progresiboak karratuak paralelogramo bihurtzen ditu (1.10B Ird.). Aldaketa honetan zehar NW-rantz orientatutako karratuen dimentsioak laburtu (AD eta CF) eta NE-rantz orientatutakoak luzatu (BC eta DE) egiten dira. N-S eta E- W norabideko dimentsioek ez dute aldaketarik pairatzen. Faila-planoak kohesioa galtzen duenean eta bapateko mugimenduarekin paralelogramo bakoitzak bere aldetik jatorrizko geometria deformatugabea berreskuratzen duenean lurrikara gertatzen da (1.10C Ird.). Failaren bapateko mugimenduarekin failatik at kokatutako A, B, E eta F puntuek ez dute mugimendurik jasaten, eta aldiz failaren gaineko puntuek (C eta D) bereiztu egiten dira C N-DNeta CS-DSbikotetan, hurrenez hurren. Mugimendu honetanNW-rantz orientautako dimentsioak bapatean luzatu egiten dira (adibidez DNurrundu egiten da A-tik eta CSF-tik), estentsiozko lehendabiziko mugimendu bat eraginez. Berriro ere, N- S eta E-W norabidetan orientatutako dimentsioek ez dute tamaina aldaketarik pairatzen. Beraz, NE eta SW koadrantetatik bidaiatzen duten lehendabiziko uhinak konpresioz sortuak dira, eta aldiz beste bi koadrantetatik zehar desplazatuko direnak estentsioz sortutakoak izango dira. Koadranteak,plano- nodalenbitartez mugatuta daude, hau da, faila gertatzen den bitartean dimentsio aldaketarik jasan ez duten faila planoarengatik eta honekiko elkartzuta den planoarengatik. Bi norabide hauetako uhin sismikoen anplitudea zero da. Konpresiozko eta estentsiozko lehendabiziko mugimenduaren erradiazio-ereduek faila planoa eta plano nodala identifikatzeko aukera eskaintzen dute. Baina norabide-failaren izaera guztiz finkatzeko zerbait gehiago behar da. 1.10D irudian foku-mekanismo bereko bi faila daudela ikus daiteke. Bi faila hauetatik lurrikara sortu duena zein den jakiteko beste zenbait ikerketa esparruetara jo beharra dago. Oro har, lehendabiziko mugimenduaren ikerketarekin batera satelitetako argazkien analisia edo kartografiak erabili ahal dira osagarri gisa. Lurrikaren lehendabiziko mugimenduen ikerketek oinarri bera dute hiru dimentsiotan lan eginez gero. Mundu guztian zehar sakabanatutako sismografoak erabiliz lurrikara baten hirudimentsiotako irudia lor daiteke. Irudian ikus daitekenez, laburketa maximoaren ardatza, arruntki esfortsu konpresibo maximoaren ardatz gisa hartzen dena, estentsiozko lehendabiziko mugimenduaren koadrantean gelditzen da (1.10C Ird.). Aldiz, luzapen maximoaren ardatza, konpresio-esfortzu minimoarekin identifikatzen dena, konpresiozko lehendabiziko mugimenduaren koadrantean kokatzen da. Lurrikaretatik sortutako lehendabiziko mugimendu sismikoaren adierazpen grafikoari lurrikaren foku-mekanismoaderitzo (1.10D Ird.). Failen foku-mekanismoa era errazean irudikatzeko konpresio-koadranteak beltzez eta estentsiozkoak zuriz irudikatzen dira. Koadranteak beti zirkulu batean islatzen dira, eta zirkuluak lurrikara goitik ikusiz gero bereiztutako konpresio eta estentsio-eremuak erakusten ditu. Lurrikaren foku-mekanismoen ereduak lurralde bateko edo plaken eskalako mugimendu tektonikoei buruzko informazioa eskaintzen dute. Foku-mekanismoek argi erakusten dute lurrikara eragin duen faila normala, alderantzizkoa edo norabidezkoa izan den (1.10E eta F Irdk.). Era berean, faila hauen arteko edozein nahasketa ere irudika daiteke. Lurrikaren kokapena eta bakoitzaren foku-mekanismoa zehaztuz emaitz garrantzitsuak lortu dira plaka-tektonikaren esparruan. 1.1.5.- Abiadura aldaketak Lurraren barnean Uhin sismikoen abiadura-neurketak erabilgarriak dira Lurraren sakonera ezberdinetan kokatutako materialak identifikatzeko. Leherketa edo lurrikara baten ondorioz sortutako uhin sismikoen abiadura zehazteko nahikoa da lurraren mugimendua gertatu zen unetik simografoetara heltzeko uhinek erabili duten denbora tartea neurtzea. Sismografo eta fokuaren arteko distantzia ezaguna denez abiadura era zuzenean lor daiteke. Era honetan, material bakarrean zehar eta jatorri eta hargailuaren artean lerro zuzenean bidaiatzen duten uhinen abiadura erraz neur daiteke. Mota honetako uhinen abiadura konstantea da denbora eta distantziaren arteko erlazioa linearra delako. Baina lurrikarek eragindako uhinen abiadura aldakorra da material ezberdinak zeharkatzen dituztelako. P- eta S-uhinak sismografo urrunetara hasieran espero zitekeena baino azkarrago heltzen dira, hau da, hurbileko sismografoetara iritsitako uhinen baino bataz besteko abiadura altuagoa erakusten dute, dentsitate handiagoko materialak zeharkatzen dituztelako. Uhin sismikoek zeharkatzen dituzten materialen ezaugarriak edo baldintza fisikoak aldatzen direnean bi fenomeno sortzen dira: errefrakzioaetaisladapena. 1.1.5.1.- Errefrakzioa Lurrikaren fokutik sortutako estreinako uhinaaurreuhinada. Aurreuhinak sismogrametan behatzen diren jarduera sismikoaren lehendabiziko trazak eragiten ditu eta zenbait oszilazioen eitea hartzen du. Hedatzean aurreuhinaren zati batek material ezberdina aurkituz gero uhinaren zati horrek abiadura aldatuko du, aurreuhinaren jatorrizko egitura erradiala deformatuz. Aurreuhinaren mugimendu-norabidea aurreuhinarekiko elkartzuta den lerroa uhinaren puntu bakoitzean marraztuz zehaz dezakegu (1.3 Ird.). Mota honetako lerro bakoitzari izpiaderitzo. Foku eta hargailuaren artean inguru uniformean zehar abiadura konstantean mugitzen diren uhinen izpiak beti lerro zuzenak izango dira. Zehaztasun handiagoarekin, izpi hauekizpi-zuzenakdira. Izpi sismikoak jatorritik sismografoetara heltzeko behar duten denbora izpi sismiko bakoitzaren ibilbidearen menpe dago. Era berean, ibilbidea zeharkatutako materialen abiadura sismikoaren eta egituraren menpe dago. Ezaugarri ezberdineko eremua zeharkatzean gertatutako abiadura aldaketaren ondorioz izpiak okertu egiten dira. Izpi sismikoen okerdura honi errefrakzioaderitzo. Izpia abiadura txikiagoko geruzatik abiadura handiagoko batera igaroz, errefrakzioaren eraginez izpia mugarekiko elkartzuta den lerrotik urrundu egingo da (1.11A Ird.). Aldiz, hurrengo geruza abiadura sismiko txikiagokoa bada izpiak mugarekiko elkartzuta den lerrorantz jasango du errefrakzioa. Izpien bidai-denborak neurtuz uhin sismikoek sakonerarekin kasandako abiadura aldaketak ezagut daitezke. Errefrakzioaren bidez abiadura aldaketak neurtzeko teknikaren oinarri teorikoa 1.11B irudian aurkezten da. Irudian lurrikara eta hargailuen kokapena eta lurrazalean edo lurrazal eta goi-mantuan zehar bidaiatutako izpien ibilbideak zehazten dira. Denbora-distantzia lerroek izpi ezberdinek hargailuetara heltzeko erabili izan duten denbora erakusen dute. Mantuan zehar ibilitako uhinak soilik lurrazalean zehar ibilitakoak baino azkarrago heltzen dira urrun kokatutako hargailuetara mantuan zehar uhinen abiadura askoz ere azkarragoa delako. Era honetan lortutako denbora-distantzia grafikoaren bi lerroetako maldak mantu eta lurrazaleko izpien abiaduraren alderantzizkoak dira. Lurra osorik zeharkatzen duten izpiek lurrazalerantz okertuko dira material dentsoagoak aurkitzen dituztenean, hau da, Lurraren barnean uhinen abiadura handiagotzen den bitartean uhinek nukleoarekiko ibilbide ganbila erakusten dute (1.12 Ird.). Aldiz, zeharkatutako materialak gero eta dentsitate txikiagokoak balira errefrakzioa barnealderantz (nukleorantz) gertatuko litzateke. Beraz, izpi-zuzenaz gain errefraktatutako izpia ere helduko da sismografoetara. Errefraktatutako izpiaren abiadura izpi-zuzenarena baino azkarragoa denez, arinago hel daiteke sismografoetara nahiz eta distantzia luzeagoetan zehar desplazatu. Oro har, errefrakzioa erabiliz Lurraren eskala handiko egiturak era egokian definitzen dira. Hala ere, mota honetako ikerketek zenbait arazo aurkezten dituzte, batez ere, abiadura baxuko geruzak ezin direlako era egokian kokatu, Lurraren ezaugarri orokorrak finkatzerakoan egituraren detaile ugari galtzen direlako, eta azkenik geruza ez-horizontalak, ez-jarraituak, edo egitura konplexuak zehaztea ezinezkoa edo oso zaila bihurtzen delako. Arazo hauek gehienak uhin sismikoen beste propietate bat ikertuz aurkitzen dute konponbidea. 1.1.5.2.- Isladapena Uhin sismikoek Lurraren barneko etenguneekin topo egitean edo zeharkatutako materialen parametro fisiko edo kimikoen bapateko aldaketen aurrean, argi- uhinek ura aurkitzerakoan bezala jokatzen dute. Uhin-energiaren zati bat isladatu egiten da, isladapen-angeluak uhinaren barneratze-angelu bera duelarik. Uhin-energiaren beste zatiak etengunea zeharkatuko du, etengunearen alde bateko eta besteko uhin-abiaduren menpe dagoen errefrakzio-angelu batekin. Uhin isladatu eta errefraktatuak bakoitzaren bidai-denbora kurben geometriarengatik bereizten dira. Sismogrametan uhin isladatuak identifikatuz sismologoek Lurraren barnean konposizio ezberdineko eremuak banatzen dituzten azalera isladatzaileak (etengune sismikoak) bereiztu dituzte. Era berean, neurtutako abiadura-aldaketen arabera etenguneraren alde bateko eta besteko materialen berezitasun fisiko-kimikoei buruzko informazioa lor daiteke. Isladapenaz baliatuz hasiera batean Lurraren barne nukleoa, mantua eta lurrazala bereiztu ziren, baina gaur eguneko teknika aurreratuei esker ondoren deskribatuko diren askoz detaile handiagoko zatiketak egiten dira. Uhin isladatuetaz baliatuz eskala txikiagoko egiturei buruzko informazio zehatza ere lor daiteke, baina horretarako beharrezkoa da leherketa baten ehundaka edo milaka sismograma erabiltzea. Orduan, sismograma guztien datuak konputagailuen bidez prozesatzen dira sistema digital korapilatsuak erabiliz. Sistema erabilienen artean pilaketa-sistemaetamigrazio-sistemaaurkitzen dira. Pilaketa-sistemaren bidez isladapen nabarmenen leherketa/erantzun erlazioa biziagotu egiten da eta migrazio-sistemaren bidez etenguneen geometria zuzentzea lortzen da. Seinale sismikoen pilaketa- eta migrazio-sistemen bidez eskala ezberdineko egitura konplexuak konpon daitezke, sakoneko egituren irudi fidagarriak lortuz. Adibidez, migrazio-sistemaren abantailetaz ohartzeko nahikoa da 1.13 irudian ikusten diren diagramak erkatzea, bertan migrazio-sistema aplikatu gabe (1.13A Ird.) eta aplikatu ondoren (1.13B Ird.) lortutako seinale sismikoak islatu dira, benetako zehar-ebaki geologikoarekin batera (1.13C Ird.). Abiadura sismikoak sakonerarekin aldakorrak direlako sortzen dira B eta C zehar-ebakiek eskala bertikalean erakusten dituzten ezberdintasunak. Nahiz eta isladapen-sismikarekin lor daitezkeen emaitzak izugarri onak izan bere erabilera zeharo gareztia da, isladapen-sismikoko zehartebaki bat burutzeko ehundaka leherketa eta bakoitzaren seinalea hartzeko ehundaka edo milaka geofono erabili behar direlako. 1.1.6.- Lurraren barneko uhinen bidai-denborak XX. mendearen hasieran Harold Jeffreys eta Keith Bullet sismologoek lurrazalean zehar sakabanatutako sismografoetan neurtutako uhin-sismikoak erabiliz bidai-denbora kurbakbezala ezagutzen diren grafikoak eraikitzen hasi ziren. Grafiko hauetan lurrikara bakarraren sismogramak bilduz distantzia konkretua osatzeko uhin mota ezberdinek behar duten denbora zehazten da (1.14A Ird.). Datuak ikertuz bidai-denborak bai foku zein sismografoen kokapen geografikoarekiko independienteak direla ohartu zen, eta foku eta sismografoen arteko Lurraren inguruko distantzi-angeluarraren menpe baino ez daudela. Neurri honiepizentro-angeluaderitzo (1.15 Ird.) eta Lurraren erdian lurrikara edo leherketaren fokuak sismografoaren kokapenarekin eratzen duen angelua da. Bidai-denborak foku eta sismografoen kokapenarekiko independentea izateak, oro har, gure planeta lateralki homogeneoa dela adierazten du. Nahiz eta lurrikaretako uhinak antipodetan kokatutako sismografoetara heltzeko 20 minutu baino gehiago bete behar, distantzia berdinera kokatutako beste lurrikara- sismografo bikotearekin konparatuz bidai-denboren arteko tartea segundu gutxitakoa baino ez da izaten. Beraz, Lurraren barnean uhin sismikoen abiadura- aldaketa nabarmenenak sakonerarekin ematen dira. P- eta S-uhinen bidai-denbora kurben geometria sakonerarekiko uhinen abiadurek jasandako aldaketak neurtzeko erabil daiteke (1.14B Ird.). Laburbilduz, gorputz-uhinetako bidai-denboren bitartez etengune sismikoen sakonera zehatzak eta sakonerarekin zein sakonera berean tokian tokiko uhin sismikoen abiadura-aldaketak neur daitezkeela esan daiteke. 1.1.7.- Modu-normalak Indar handiko lurrikaren azalera-uhinek Lur osoa inguratzen dute zenbait aldiz (1.16 Ird.). Gorputz-uhinak aldiz, Lurra zeharkatu eta isladatu egiten dira lurrazalean eta barne-etenguneetan. Uhinak norabide guztietan barreiatzen direnez, Lurra norabide batean inguratzen duten azalera-uhinak aurkako norabidean datozenekin aurkituko dira, interferentziak sortuz. Era berean, isladatutako gorputz-uhinak interferitu egiten dute gorputz-uhin inzidenteekin. Uhin-interferentzien eraginez bibrazio-ereduak sortzen dira. Bibrazioek Lurraren aldaketa gometrioak eragiten dituzte. Oszilazio-periodo luzeena duen geometria aldaketa "football mode" deritzona da, oszilazio bakoitzak 54 minutuko iraupena duelarik (1.17A Ird.). Bibrazio-eredu honen eraginez, hasieran Lurra Ekuadore ingurutik argaldu egiten da eta 27 minutu beranduago argalketa poloetan gertatzen da, zikloa zenbait aldiz errepikatzen da. Lurrak erakusten duen beste bibrazio-eredu arruntenetarikoa modu-erradiala edo "balloon mode" deritzona da. Modu-erradialaren ondorioz Lurra 20 minuturo handitu eta txikitu egiten da (1.17B Ird.). "Ballon mode" motako oszilazioa lurrikara gertatu ondoren zenbait hiletan zehar da nabaria, ondoren desagertuz. Mota ezberdineko uhinen arteko interferentziaren ondorioz sortutako bibrazio- eredu ugari definitu izan dira, baina bi hauek dira ezagunenak. Bibrazio-ereduek eragindako deformazioa oso txikia da noski. Lurrikara indartsuenaren bitartez ere Lurraren azaleko puntu batek jatorrizko kokapenetik mugitzeko duen gaitasuna 10 cm-ra mugatzen da. Bibrazioak oso motelak direnez tresna berezien bitartez baino ezin ditugu somatu. Bibrazio-eredu bakoitza Lurreko modu-normaltzathartzen da eta modu-normal bakoitzaren oszilazioari maiztasun proportzio zehatza dagokio. Milatik gorako modu-normal ezberdinak definitu izan dira. Oszilazioaren maiztasunak oszilazioa jasaten duen eremuko masaren eta elastizitate-moduluaren menpekotasuna erakusten du, eta beraien artean erlazio matematiko zuzena dago. Erlazio honetaz baliatuz eta Lurraren barneko uhin- abiadurak ezagunak direnez eremu bakoitzeko dentsitatea ondoriozta daiteke. 1.1.8.- Uhin-abiadura aldaketak lurrazalean Oro har, lurrazala mantuko arroken fusio partzialetik eratorritako arrokez osatuta dago. Nahiz eta azken finean, lurrazaleko arroken jatorria mantuan kokatu, mantuko arrokak baino arinagoak dira. Ondorioz, P- zein S-uhinek abiadura txikiagoa erakusten dute lurrazaleko arroketan azpiko mantuko arroketan baino. Lurrazalaren azpiko muga Mohorovicic (Moho) etengunea bezala ezagutzen da, 1909. urtean Andrija Mohorovicicek deskubritu zuelako. P-uhinen abiadura lurrazal ozeanikoan 3.5 km/sg-tik 6.5 km/sg-ra aldatzen da sakonerarekin eta lurrazal kontinentalean 1.5 km/sg-tik 6 km/sg-ra, aldiz lurrazalaren azpiko mantuan abiadura handiagoa da nabarmenki, bataz beste 8.1 km/sg-ko. Bi geruzen arteko bapateko abiadura aldaketaren ondorioz uhin sismikoak Moho etengunean isladatzen dira. Era berean, Moho etengunera heldutako uhinak bortizki errefrakta edo oker daitezke, Mohoan zehar une batez bidaiatu eta ondoren berriro lurrazalerantz barneratu azalera bueltatzeko (1.18 Ird.). Lurrazaleko eremu baten lodiera Mohoan isladatutako edo errefrakzio gogorraren ondorioz berriro azalera bueltatutako uhinen bidai-denborak neurtuz finka daiteke. Mantu eta lurrazalaren uhin-abiaduren arteko ezberdintasuna erabiliz, sismologoak gai dira lurrazalaren lodiera aldaketak neurtzeko. 1.1.9.- Uhin-abiadura aldaketak mantuan Oro har, aipatu da uhin sismikoen abiadura handitu egiten dela sakonerarekin, baina ozeanoen azpitik 100 km-ra eta kontinenteen azpitik 150 km-ra joera alderanztu egiten da 100-200 km-tan zehar (1.14 Ird.). Uhinen abiadura- murrizketa erakusten duen tarte honi abiadura baxuko eremuaderitzogu. Uhinen abiadura-murrizketa mantuko fusio portzentai bati egotzi zaio. Honek, arroken esfortzuen aurreko portaera guztiz aldarazten du, moldakortasun portzentaia nabarmenki handituz. Abiadura baxuko eremuaren azpitik uhin sismikoen abiadura etengabe handitzen da (1.14 Ird.). Oro har, abiadura gehikuntza konstantea da, baina bapateko uhin- abiadura aldaketak ematen dira mantuaren barneko bi etengune nagusietan. Bapateko abiadura aldaketak 410 eta 660 km ingurura kokatuta daude (1.14 Ird.). Sakonera hauetan uhinen bapateko abiadura-jausiak mantuko mineral nagusiaren fase aldaketek eragiten dituzten presio eta tenperatura baldintzak lortzen direlako ematen dira. 660 km-ko etengunean behe- eta goi-mantuaren arteko muga kokatu denez, sarritan alde bateko eta besteko materialen kimismoa desberdina izan daitekela iradoki izan da. Behe-mantu guztian zehar abiadura sismikoak sakonerarekin progresiboki handitu egiten dira eta ez da etengune ez aldaketa kimikoren arrastorik behatu. Beraz, behe-mantuaren konposizioa erlatiboki uniformea dela eta dentsitatea eta abiadura sismikoen hazkundea sakonerarekin, batez ere, presio gehikuntzaren menpe daudela onartzen da. Nukleo eta mantuaren arteko muga inguratuz 200-300 km-ko lodiera duen, eta D'' geruza bezala ezagutzen den, eremu irregular bat aurkitzen da. Geruza honen abiadura zein lodiera aldakorrak dira eta zenbaitetan gaineko mantuarekiko muga netoa dela baieztatu da. Era berean, D'' geruzaren toki konkretuetan abiadura sismikoek murrizketa bat jasaten dutela ziurtatu da. Ezaugarri hauek mantuaren oinaldean kokatutako geruzak izaera kimiko berezia duela onartuz azaltzen dira. Nukleoaren barne beroa konbekzioz garraiatzen da, baina nukleotik inguruko mantu hotzagora beroa kondukzioz transmititzen da, hau da, mugan zehar bero- garraioa bai baina material-garraiorik ez da ematen. Nukleo eta mantuaren arteko eremu honi geruza-muga termikoaderitzogu, eta gradiente termiko altuko eremua da. Lurrazala Lurraren barnean bereizten den bigarren geruza-muga termikoa izango litzateke. Bien arteko bereizketa egitearren sakoneko geruza-muga termikoari beroa deritzo eta lurrazalari geruza-muga termiko hotza. Nukleo eta mantuaren arteko mugak Lurraren barnean ematen den dentsitate aldaketa nabarmenena erakusten du. Horrela izanik, nukleoko material arinenen eta mantuko material astunenen pilaketa-eremu naturala izango litzateke. 1.1.10.- Uhin-abiadura aldaketak nukleoan Aipatu da abiadura baxuko eremuaren azpitik uhin sismikoen abiadura progresiboki handitzen dela, errefrakzioaren ondorioz uhinek lurrazalerantz okertzeko joera dutelarik. Aldiz, mantu-nukleo mugan P-uhinak %40 inguruko okerdura erakusten dute nukleorantz. Errefrakzio bortitz honen ondorioz lurrazalean itzal-eremuabezala ezagutzen den P-uhinik gabeko esparrua sortzen da (1.19 Ird.). 103Â° eta 142Â° artean kokatutako sismografoetan P-uhinen aztarnarik ez agertzearen arrazoia nukleo-mantu mugan gertatzen den errefrakzioa da. Hala ere, gaur eguneko sismografo zehatzekin itzal-eremuaren barne anplitude txikiko uhinak somatzen dira. P-uhinen abiadurak erabiliz nukleoaren barne bi zati bereizten dira: likidoen ezaugarri sismikoak dituen kanpo-nukleoa (8-10 km/sg) eta solidoen portaera erakusten duen barne-nukleoa (11 km/sg). Barne-nukleoa zeharkatzen duten P-uhinen abiadurak ikertu zirenean bertako arrokak anisotropoak direla frogatu zen, eta ondorioz barne-nukleoa kristalinoa dela onartzen da. Anisotropiaren eraginez, barne-nukleoa zeharkatzen duten uhinetatik, ipar/hego norabidea daramatenak Ekuatoreko planotik igarotzen direnak baino azkarragoak dira. Barne-nukleorako suposatutako konposizio eta presio eta tenperaturaren baldintzekin laborategian burututako esperimentuen ondorioz, anisotropiaren eragilea burdinak barne-nukleoan duen egitura hexagonala izan daitekeela uste da. S-uhinek askoz handiagoa den itzal-eremua osatzen dute, 103Â°-tik aurrera ez dira agertzen kanpo-nukleoa zeharkatu ezin dutelako. Nukleoraino heltzen diren S-uhinak bertan desagertzen direnez eremu honetako zizaila-modulua zero dela ondorioztatu zen, eta beraz kanpo-nukleoak likidoen portaera duela onartu behar izan zen S-uhinak ez direlako likidoetan transmititzen. Nukleoak inguruko mantuak baino uhin-abiadura motelagoa izateak ere, nahiz eta nukleoaren dentsitatea inguruko mantuarena baino handiagoa izan, frogatzen du kanpo- nukleoa likidoa izan behar dela. S-uhinak nabarmenki isladatzen dira zeharkatu ezin duten etengune honetan. 1.1.11.- Tomografia sismikoa Medikuntzan x-izpien eta ordenadoreen bitartez gizakien buruko barne-egituraren hirudimentsiotako irudia lor daiteke. Irudia lortzeko buruaren inguruan kokatutako X-izpien detektagailuak informazioa bidaltzen dute ordenadorera. Tomografia sismikoaren oinarria antzekoa da, lurrikara edo leherketak emisore bezala eta sismografoak detektagailu bezala erabiliz Lurraren barneko hirudimentsiotako irudiak lor daitezke (1.20 Ird.). Hirudimentsiotako irudiak sortzeko tomografia sismikoak Lurraren barneko albo-hetereogeneitateak zehazten ditu, hau da, sakonera konkretu bati dagokion abiaduratik urruntzen diren abiadura-anomalietan oinarritzen da. Sakonera berean abiadura sismiko ezberdinak izatearen arrazoi nagusiak bi dira: fase aldaketa isobarikoak (fusio partzialaren eragilea), eta aldaketa kimikoen ondorioz sortutako aldaketa mineralogikoak. Mineralen orientazio ezberdinek maila txikiagoko abiadura aldaketa lateralak eragin ditzakete ere. Tomografia sismikoa nola erabiltzen den ikusteko, imagina dezagun mantuaren barnean abiadura-anomaliak erakusten duen eremua, adibidez subdukzioa jasan duen litosfera ozeanikoaren zati bat (1.20 Ird.). Abiadura altuko eremu honetatik igarotako uhin sismikoak bertatik igaro ez direnak baino azkarrago helduko dira sismografoetara. Neurtutako bidai-denborak uhinen iturriarekiko eta sismografoekiko abiadura altuko eremuak duen kokapenaren menpe daude. Tomografia sismikoaren datu-basea kokapen ezberdineko lurrikarek munduan zehar sakabanatutako sismografoetan eragindako bidai-denboren pilaketaz eratuta dago. Ondoren, Lurraren bataz besteko eredutik urruntzen diren bidai-denborak identifikatzen dira. Anomalia-eredu aldatu egiten da barneratzen den uhinaren norabidearen arabera (1.20B Ird.). Objetu baten eitea norabide ezberdinetatik argitzerakoan sortzen diren itzalen bitartez identifika daitekeen bezela zehaztu ahal da abiadura-anomaliak sortzen dituen eremuaren geometria. Gaur egun tomografia sismikoaren ebazpen-maila ez da oso handia, baina etorkizunean datuen pilaketa izugarri handituko denez askoz ere emaitz zehatzagoak lortu ahal izango dira. Lur barnean milaka kilometrotako neurriak dituzten egiturak era egokian konpon daitezke tomografia orokorrarekin, baina neurri txikiagoko egiturak oso lurralde konkretuetan baino ezin izan dira era egokian zehaztu. Oraindino esperimentazio-mailan aurkitzen den tomografiaren beste erabilera praktikoa, zundaketen artean gelditzen diren petrolio gordailuen kokapena eta geometria zehaztean datza. Uhin sismikoen abiadura aldaketa lateral gehienak azaleko 650-700 km-tan gertatzen dira. Uhin-abiadura orokorrean albo-aldaketen eragina %10 ingurukoa da azaleko 100 km-tan, %7koa 100 eta 220 km artean, %4-koa 220 eta 400 km artean, %3-koa 400 eta 700 km artean eta %1 ingurukoa behe-mantuan zehar. Nahiz eta behe-mantuko anomaliak oso baxuak izan eskala handiko abiadura aldaketa lateral nabarmenak neurtu dira. Afrikaren azpian, eta honen antipodetan, ozeano Barearen azpian abiadura baxuko oso eremu zabalak aurkitu dira. Abiadura baxuen zergaitia segurazko lurralde honetako tenperatura altuetan bilatu behar da. Sarritan, lurralde hauek behe-mantuko eremu gorakorrak bezala interpretatu dira. Nukleo-mantu mugan albo-heterogeneitateak berriro handitu egiten dira 200 km-ko zabalera duen geruza-muga termiko beroan (geofisikoen D'' geruza) zehar, segurazko nukleo eta mantuaren arteko bero-garraioa ez delako uniformea. Kanpo- nukleoan neurtutako abiaduraren albo-aldaketa oso txikiak dira konbekzio prozesuak eraginkorrak direla adieraziz, eta barne-nukleoan neurtutako abiadura maximoak iparralde-hegoalde norabidea erakusten dute, solido kristalino anisotropoen ezaugarriak erakutsiz. 1.2.- GRABITATEA ETA ISOSTASIA 1.2.1. Grabitatea Sismikaren ondoren ikerketa grabimetrikoak dira segurazki plaka-tektonikaren sakoneko sekretuak argitzeko gehien erabiltzen den teknika geofisikoa. Teknika grabimetrikoak edozein bi gorputzen artean sortzen den grabitate indarrean oinarritzen dira. Indarraren magnitudea masen produktoarekiko proportzionala da, eta alderantziz proportzionala, bien arteko distantziaren karratuarekiko. Lurrazaleko puntu baten grabitate-indarra puntu horretan pisu konkretu batek malgugailu bat zenbat luzatzen duen neurtuz kalkulatzen da. Adibidez, pisu neurgailu baten gainera igotzean honek Lurrak gorputzean eragiten duen grabitate-indarraren zenbatekoa neurtzen du, hau da, pisua. Grabimetroak dira Lurraren edozein tokiko grabitatearen indarra zehazki neurtzeko erabiltzen diren tresnak. Grabitate indarra,                               indarra = masa x g formularen bitartez definitzen da, non g grabitateak eragindako azelerazioa baita. Lurrazalean g-ren bataz besteko balioa 9.8 m/sg2da, baina ez da beti konstantea eta erakusten dituen aldaketa txikiak dira ikuspuntu geologikotik garrantzitsuak, lurrazalaren azpiko dentsitate aldaketen ondorioa direlako. Grabitate aldaketak miligaletan (mgal) neurtzen dira. Gal bat (izena Galileoren omenez jarrita dago), 0.01 m/sg2edo 1 cm/sg2da. Beraz, g-ren balioa 980 gal (9.8 m/sg2) denez, miligal bat g-ren milioigarren zatia da gutxi gora behera. Edozein arro sedimentarioan zehar burututako neurketa grabimetrikoek gehien jota g-ren 10 miligal-ko anomalia erakutsiko zuten, sedimentuek inguruko arrokak baino dentsitate txikiagoa dutelako. Lurraren azaleko geruzen lodiera aldaketek eragin zuzena dute grabitatean, dentsitate bateko geruza zatia dentsitate ezberdineko beste geruza batengatik ordezkatuta dagoelako. Adibidez, lurrazal kontinentalaren kilometro bakoitzeko lodiera aldaketarengatik 20 mgal- ko anomaliak garatzen dira. Proportzioak mantenduz eta litosferaren lodiera aldaketak ehun kilometrotara hel daitezkenez, litosferak eragin dezakeen grabitate aldaketa maximoa 200 mgal-koa izango da. Neurtutako grabitate-azalerazioren balioari zenbait zuzenketa egin ondoren lortutako emaitzaren eta neurketa-puntuan teorikoki egon beharko litzatekeen erreferentzi-balioaren arteko ezberdintasunari grabitate-anomaliaderitzo. Erreferentzi-balioa internatzionalki onartutako formula batek zehazten du, eta honek elipitikoki simetrikoa den Lurrak eragindako grabitate-eremua erabiltzen du. Beraz, grabitate-anomaliak arroken dentsitate aldaketetan oinarritzen direnez aldaketa hauen azalpen logikoa bilatzea geologoari dagokio. Egitura geologiko sakonak grabimetriaren bidez interpretatzeko egitura zeharkatzen dituzten grabitate-anomalien soslaiak erabiltzen dira. Soslai hauek onartutako egitura-ereduaren zehar-ebakiekin erkatu behar dira, eredua berrantolatuz grabitate datuekin bat etorri arte. Datuekin bat datozen ereduak anitzak izan daitezkenez, ikerketa grabimetrikoa kartografia edo sismikarekin osatu behar izaten da, ereduaren egokitasuna guztiz zehazteko. 1.2.2.- Zuzenketa grabimetrikoak Grabitate-anomalia zehatzak lortzeko mendian hartutako datuetan zenbait zuzenketa egin behar izaten dira grabitate estandarraren erreferentziarekin parekatu ahal izateko. Zuzenketa arruntenak latitude-zuzenketak, altuera- zuzenketak eta Bouguer-zuzenketak dira. Latitude-zuzenketen bitartez, poloekiko hurbiltzen garen heinean grabitatea handitzen duten Lurraren spinak eta ez- borobiltasunak sortutako irregulartasunak ezabatzen dira. Altuera-zuzenketen bidez, grabitate datu guztiak kota berera (itsas-mailara) eramaten dira, grabitateak altuerarekin jasaten dituen aldaketak arbuiatzeko asmoz. Gorputz batek itsas-mailatik gora dagoenean itsas-mailan bertan baino grabitate txikiagoa du, grabitatea altuerarekin murriztu egiten delako. Beraz, altuera ezberdinetan neurtutako grabitate-datuak interpretatzea oso saila da anomalien zati bat topografiak eragindakoa delako (1.21 Ird.). Altuera-zuzenketa hauek aire-askeko zuzenketak(free-air correction) bezala ezagutzen dira, eta datuak itsas-mailaren kotara eramaten direnez itsasoan neurtutako datuetan ez da mota honetako zuzenketarik egin behar. Aipatutako bi zuzenketak egin ondoren neurtutako anomaliariaire-askeko anomaliaderitzo. Bouguer-zuzenketen bitartez topografiak eta Lurraren azaleko dentsitate aldaketak eragindako eragozpenak konpontzen dira. Zuzenketa aurrera eramateko onartzen da itsas-mailaren eta neurketa egindako puntuaren artean lurrazal kontinentalezko geruza uniformea dagoela, hau da, mendiak desagertarazi eta haranak inguruko arroken dentsitate bera duten materialarekin bete ondoren grabitateak kota horretan izango zuen balioa lortzen da. Itsasoan hartutako datuetarako onartzen da urak masa-murrizketa bat sortzen duela arrokak baino dentsitate txikiagoa duelako, eta lortutako datuetan zuzenketa bat egiten da ur-zutabeak eragiten duen grabitate-murrizketa ekiditzeko. Beraz, Bouguer-anomaliakaire-askeko zuzenketak eta Bouguer-zuzenketak egin ondoren lortzen diren grabitate-anomaliak dira eta sakoneko masa edo dentsitate aldaketak ikertzeko oso erabilgarriak dira. Zuzenketak egin ondoren somatzen den edozein anomalia, positiboa izango da sakonean masa-soberakinen bat dagoenean (1. 21B Ird.), edo negatiboa masa-eskasia dagoenean. Lurralde batean burututako grabimetri-anomalien soslaiaren geometria sakoneko masa-soberakin edo masa-eskasiaren ondorioa da, eta soslaiaren bidez anomaliaren arrazoia den masaren balizko kokapena zehaz deiteke. Baina sakoneko masa-banaketaren interpretazioa inoiz ez da bakarra izaten, grabimetri- anomalien soslaiak dentsitate-ezberdintasun eta masa-banaketa ugarien bitartez azal daitezkeelako. Adibidez, 1.22A irudian dentsitate bereko hiru gorputz simetriko ageri dira eta hirurak grabitate-anomaliaren soslai bera sortzen dute. 1.22B eta 1.22C irudietan failen eraginez sortutako dentsitate aldaketek grabitate-anomalien soslaietan gain duten eragina erakusten da. Dentsitate txikiko geruzak dentsitate handiagoko geruza lodia estaltzen dueneko egitura failatu ondoren (1.22B Ird.) sortutako grabitate-anomalien soslaia asimetrikoa da baina failen arteko geometria-ezberdintasunek eragin txikia dute soslaien eitean. Material astunenak dentsitate txikiagoko materialen artean erlatiboki argala den geruza eratzen duenean (1.22C Ird.) failen eraginez sortutako grabitate-anomalien soslaiak asimetrikoak dira ere, baina 1.22B irudiarekin konparatuz soslaien eitea zeharo ezberdina da, eta faila-mota ezberdinen geometriaren eragina nabarmena da ere. Beraz, nahiz eta grabimetri-anomalietako soslaien eiteak balizko sakoneko egiturari buruzko informazio baliogarria eskaini, grabitate-ereduek datu geofisiko edo estruktural osagarriak behar dituzte fidagarritasuna lortzeko. Grabitate-anomalien ikerketa eremua eskala oso ezberdinekoa izan daiteke. Besteak beste, grabitate-anomaliak mineral metalikoen pilaketa-eremuak identifikatzeko, azalean ikusten ez diren toles edo failen agerpena ziurtatzeko, subdukzioa jasaten duten plaken sakoneko kokapena zehazteko zein ozeano-gandorren azpiko mantu beroaren geometria finkatzeko baliogarria izan daitezke. 1.23 irudian Iparramerikan zeharreko Bouguer-anomaliaren soslaia aurkezten da. Mendebaldetik ekialderainoko zehar-ebakian mendebaldeko erliebe altuko eremuetan neurtzen diren grabitate-anomalia negatibo gogorrak (-250 mgal) dira ezaugarri nabarmenena, ekialderantz aldiz, anomaliak murriztu egiten dira. Anomalia negatibo gogorren arrazoia inguru horretako lurrazal kontinental lodia eta litosfera mehea dira. Litosfera astenosfera beroarengatik ordezkatuta dago, eta astenosfera beroaren dentsitatea litosferarena baino txikiagoa denez, nahiz eta mendebaldeko lurraldeak menditsuenak izan, inguruko eremu litosferikoekiko masa-defizita erakusten dute. 1.2.3.- Isostasia 1865. urtean Sir George Airy Ingalaterrako astronomo errealak Indian zehar aritu zen Himalaiko mendikateak eragiten zuen grabitatea neurtzen. Grabitate- legea erabiliz mendikatearen masak plomatu-kulunkarian (suspentsioan dagoen masa) sortutako erakarpena neurtzen aritu zuen (1.24 Ird.). Ikerketaren emaitzak harrigarriak izan ziren, lortutako datuak grabitate-legeak agindutakoak baino askoz txikiagoak zirelako (70 aldiz txikiagoak), eta ondorioz Airyk mendikateak dentsitate txikiko sustraia izan behar zuela iradoki zuen. Hau izan zen isostasia kontzeptuaren lehenengoetariko formulazioa. Lurreko azalaren gainetik hedatzen den mendikatearen masa izugarria mendikatearen azpitik lurrazaleko arrokez eratutako dentsitate txikiko erroarengatik konpentsatzen da. Isostasiaren kontzeptua erraz uler daiteke adibide baten bidez. Imaginatu lodiera ezberdineko egur-blokeak uretan flotatuz daudela (1.25A Ird.). Blokeak ez dira hondoratzen egurrak urak baino dentsitate txikiagoa duelako, eta uraren gainetik ageri den bloke handienaren zatia tamaina txikiagoko blokeena baino handiagoa da. Era berean, bloke handiena besteak baino gehiago hondoratzen da ur-mailaren azpitik. Orain, kontsidera ditzagun mendikatean zeharreko arroka-zutabe bertikalak. Arroken pisuak zama bat eragiten du zutabearen beheko aldean eta zamak, behar den beste denboran aplikatuz gero, azpiko mantuaren (era batzutan behe- lurrazalaren) fluxua eragiten du, lurrazalaren zama eta mantuko flotazio- indarren arteko oreka lortu arte. Mantuaren barne murgiltzen den lurrazalaren zatiari lurrazaleko-erroaderitzo. Lurrazalak mantuak baino dentsitate txikiagoa du eta egurrezko blokeek uretan aurkeztutako jokaera bera erakusten du. Goi-mantuko tenperaturetan arrokek, denbora geologikoaren eskalan, fluido-gisa jokatzeko ahalmena dute. Arrokak konpentsazio-sakoneraderitzon sakoneran (abiadura gutxiko geruzaren inguruan) hasten dira fluido gisa jokatzen. Sakonera honen gainetik kokatutako materialak jokaera fluidoko mantuan flotatuz dauden gorputz solidoak direla esan daiteke. Isostasiaren printzipioak konpentzasio-sakoneratik gora dagoen edozein arroka- zutabean area unitatearekiko pisua (solido eta fluidoa) berdina dela dio. Kontutan hartu beharrekoa da, g (grabitatea) konstantea bezala hartuz, zutabe bertikalean presioa area unitatearen masarekiko proportzionala dela. Mendikateak edo beste edozein lurralde oreka isostatikoan daudela esaten da hondorapenik edo altzamendurik jasaten ez dutenean. Beraz, mendikatearen altuera eta lurrazaleko-erroaren artean oreka isostatikorik ez dagoenean mendikateak hondoratzeko edo goratzeko gaitasuna izango du. J. H. Prattek 1854. urtean isostasiaren beste formulazio bat plazaratu zuen. Egurrezko blokeen adibidera itzuliz, imaginatu orain blokeak dentsitate ezberdineko egurrez eginak daudela. Orduan, bloke bakoitzaren masa berdina izateko blokeak tamaina ezberdinetakoak izan behar dira, eta ondorioz egur- bloke arinenak besteak baino zati handiagoa erakutsiko du uraren gainetik, eta aldiz, aztunenak txikiena. Aldi berean, bloke guztiak uraren azpitik lerrokatuta agertuko dira (1.26 Ird.). Pratten isostasia legearen bidez oreka isostatikoa lortzeko lodiera konstanteko erroak eta dentsitate aldaketa lateralak behar diren bitartean, Airyren isostasia legea dentsitate bereko gorputzetako erroen lodiera aldaketa lateraletan oinarritzen da. Pratten isostasia-legeak Lurraren zenbait eremuetan du eragina, adibide nabarmenena agian ozeano-gandorrak direlarik. Ozeano-gandorretan ardatzarekiko paraleloak diren dentsitate aldaketa lateralak gertatzen dira, lurrazal ozeanikoaren azpiko mantuaren tenperatura aldakorra delako eta gandorretatik isuritako basaltoak denborarekin hoztu eta dentsitatea irabazten dutelako. Beraz, ozeano-gandorren azpiko tenperatura altuen ondorioz gandorren inguruko dentsitatea txikia da, hondo-ozeanikoetako lautadetan nabarmena den erliebea sortuz. Gailurretik urruntzerakoan lurrazal ozeanikoa progresiboki hondoratu egiten da arrokek hozterakoak dentsitatea irabazten dutelako. Isostasiaren printzipioa erabiliz eta uhin-sismikoen laguntzaz neurtutako lurrazalaren lodierak erabiliz lurralde kontinental eta ozeanikoak itsas- mailarekiko duten bataz besteko garaiera zehaz daiteke. Lurrazal kontinentalaren bataz besteko altuera itsas-mailarekiko 0.84 km-koa da, aldiz lurrazal ozeanikoak 3.800 km-ko bataz besteko hondorapena erakusten du. Hala ere masa topografiko guztiak ez daude zuzenean konpentsatuta azpitik kokatutako material zutabearengatik. Zamak behar den besteko masarik ez badu (eraiketa bolkanikoak, sedimentu pilaketa garrantzitsuak, itsas-mendiak..) eragindako esfortsua ez da arrokak tenperatura altuaren ondorioz fluido gisa jokatzen duten sakonetara heltzeko lain. Orduan, zama plaka litosferikoen azaleko indar elastikoen bidez zurgatzen da. Oro har, ehundaka kilometrotako zabaleratik gora duten gorputzak isostatikoki konpentsatuta daudela onartzen da, eragiten dituzten esfortzuak astenosferak fluido bezala jokatzen duen sakonetara heltzen direlako. Tamaina txikiagoko gorputzak, ehun kilometrotara heltzen ez direnak, isostatikoki konpentsatuta daude ere, baina plaka litosferikoaren goiko aldeak flexio bat jasaten duelako. Zamaren azpian litosfera hondoratu egiten den bitartean hondorapenaren inguruan oreka isostatikoa mantentzen duen altzamendua gertatzen da (1.27 Ird.). Prozesuari eskualde-konpentsazioaderitzo, eta Airy-ren isostasia printzipioarekin ezberdintasun nabarmena du, zamaren eragina zamaren azpiko zutabetik at ere hedatzen delako. 1.3.- GEOMAGNETISMOA Lurraren eremu magnetikoa, grabitatea bezala, Lurreko barne-ezaugarrien menpe dagoenez, geomagnetismoa ikertuz Lurraren barne-egiturari buruzko datuak lortu ahal izango dira. 1660. urtean, William Gilbertek, Elizabeth I erreginaren fisikoak, iparrorratza nola funtzionatzen duen azaldu zuen. Gilberten esanetan Lurrak iman izugarri handi bat bezala jokatzen omen du, eta honen eremu magnetikoa da iparrorratzek adierazten duten N-S norabidearen sortzailea (1.28 Ird.). Elektrikoki kargatutako edozein partikulak mugitzerakoan eremu magnetikoa sortarazten du. Atomoen baitango magnetizazioa elektroi ez-parekatuen spin- mugimenduak eragiten du. Substantzia gutxi batzuen (Fe, Co, Ni...) atomoetako elektroi ez-parekatuek alboko atomoetakoekin lerrokatzeko ahalmena dute, eta elementu hauei ferromagnetiko deritze. Substantzia ferromagnetikoek eremu geomagnetikoarekiko paraleloki zuzentzeko gaitasuna eta joera dute. Mota honetako mineral burdinatsuak oso ugariak dira eta arroka-mota orotan agertzen dira. Edozein litologia egoki suertatzen da bere zenbait osagai eremu geomagnetikoarekiko orientatzeko; hala ere, arroka- motaren arabera orientazioa prozesu ezberdinen bidez gertatzen da. Arrokaren eraketa-garaian gertatzen den jatorrizko magnetismoari hondar-magnetismoderitzo, eta arrokaren baitan gordeta gelditzen da. Hala ere, magnetizazio honek ez du betiko irauten, erlaxazioaren bidez galduz joaten baita. Mineralaren konposizioaren, tenperaturaren eta magnetizazio-garaiko eremu geomagnetikoaren intentsitatearen araberakoa da erlaxazio-denbora. Hondar-magnetismoaz gain, arrokak beste zenbait magnetizazio-fase (magnetismo sekundarioak) jasan ditzake tektonikaren eraginez, fusio partzialaren bidez, metamorfismoaren ondorioz edo bioturbazio prozesuak direla eta. Dena den, arroken baitan gordetako eraketa-garaiko magnetismoa da geologi-ikerketetan gehien erabiltzen dena. Lurreko eremu magnetikoa Lurraren erdialdean eta biraketa-ardatzarekiko okertuta dagoen iman-barra bat imaginatuz azal daiteke (1.28 Ird.). Okerdura honen ondorioz azaltzen da mendeetan zehar egindako neurketetan polo magnetiko eta geografikoa bat ez etortzea. Polo geografikoak Lurreko biraketa-ardatzak lurrazala zeharkatzen duten puntuetan kokatzen dira, eta honen inguruko errotazioaren ondorioz Lurraren eremu magnetikoa dipolarra da. Eremuaren edozein puntuan eremu magnetikoa, magnitudea eta norabidea duen, bektore baten bidez errepresentatzen da. Lurraren eremu magnetikoaren magnitudea eremuaren osagai bertikal eta horizontalaren magnitudeen bidez definitzen da. Norabidea aldiz deklinazio eta okerduraren bidez finkatzen da. Iparrorratzak eskainitako ipar-magnetikoaren eta iparralde-hegoalde norabide geografikoaren arteko angeluari deklinazioaderitzo (1.28 Ird.). Aldiz,okerduraiparrorratza bertikalki kokatuz orratzak horizontalarekiko eratzen duen angelua da. Okerdura guztiz zehazteko polaritatea ere aipatu behar da bektore magnetikoaren barneratze-aldea zein den zehazteko. Lurreko eremu magnetikoaren irudi honek arazo bat planteiatu zuen frogatu zenean material magnetiko guztiak 570Â°C-tatik gora (Curie puntua) ez-magnetiko bihurtzen direla. Beraz, galdatutako arrokek eta gradu altuko metamorfismoa erakusten dutenek jatorrizko propietate ferromagnetikoak galdu egiten dituzte. Garaiko ikerlariek tenperatura sakonerarekin zenbat handitzen zen ezagutzen zutenez, 23 km ingurutik behera aurkitzen diren arrokek ezin izango dutela magnetismorik aurkeztu ondorioztatu zuten. Orduan, nola koka daiteke eremu magnetikoaren jatorria milaka Â°C-ko tenperatura duen Lurraren nukleoan? 1.3.1.- Geodinamoa Imanen erabileratik at, eremu magnetikoak sortzeko beste aukera bat korronte- elektrikoek eskaintzen dute. Dinamoen bidez energia mekanikoa energia elektriko bihur daiteke. Dinamoak ondorengo printzipioan oinarritzen dira: eroale elektriko mugikorrak eremu magnetiko baten zehar igaroz korronte bat sortzen du. Lurraren kanpo-nukleoak, geodinamoa izendatzen den, dinamo naturalaren jokaera erakusten du. Kanpo-nukleoa oso eroale elektriko ona da eta etengabe mugitzen ari den burdina ugariko material likitsuaz eratuta dago. Beraz, dinamo naturala sortzeko behar den eroale mugikorra kanpo-nukleoan aurki daiteke, baina ez da nahikoa eremu magnetiko bat sortzeko. Geodinamoa martxan jartzeko kanpo-nukleoa zeharkatzen duten korrontea eta eremu magnetikoa behar dira. Bi elementu hauen arteko geometria egokia izanik bere burua elikatzeko gai den sistema sor daitekenez, bata edo bestea behar ditugu geodinamoaren funtzionamendua bermatzeko. Beraz, eremu magnetikoa eta dinamo-korrontea osagarriak dira, baina zeinek sortu du bestea? Eremu magnetikorik ez balitz egongo kanpo-nukleoko mugimenduek ezin izango zuten korronterik sortu. Erantzuna guztiz argituta ez badago ere, oro har, onartzen da Eguzkiak sortzen duen planeten arteko indar txikiko eremu magnetikoa izan daitekela arazoaren giltza. Kanpo-nukleoko mugimenduek eta Eguzkiaren eremu magnetikoak estreinako korronteak era zezaketen. Ondoren, korronte hauek jatorrizko eremu magnetikoa berrindartu zezaketen eta, era berean, eremu magnetiko berrindartuak korronte indartsuagoak eragin. Era honetan, sistema autoelikatu egiten da, eta eremu magnetikoa eta korronteak indartu egingo ziren barne-oreka bat lortu arte. Lurreko geodinamoa guztiz ulertu ahal izateko beharrezkoa da kanpo-nukleoko materialen mugimenduak zehaztea, baina eremu magnetikoak azalean erakusten dituen aldaketengatik ez dirudi erraza izango denik. 1.3.2.- Lurreko eremu magnetikoaren aldaketak Denboran zehar iparrorratzarekin egindako neurketek erakutsi dute deklinazioa aldatuz joan dela. Nahiz eta polo magnetikoa eta errotazionala beti elkarrengandik gertu egon eta egongo diren, azken finean bata bestearen eragilea delako, ez dira bata bestearen gainean egoten. Denboran zehar neurtu den bereizketa-angelu handiena 24Â°-koa izan da. Gaur egun, eremu magnetikoa mundu osoan zehar etengabe neurtzen da eta aldaketak International Geomagnetic Reference Field (IGRF) erakundeak eratzen dituen mapetan kokatzen dira (1.29 Ird.). 1990. hamarkadaren hasieran Magsat sateliteak egindako eremu magnetikoaren neurketen bidez eremuaren ikuspegi orokorra lortu ahal izan zen. Magsat satelitearen datuak eta IGRF-ko mapek, gutxi gora behera, eremu geomagnetikoaren %70 dipolo arruntarekin azal daitekela erakusten dute, hau da, eremu magnetikoaren gehiengoa iman-barra batek sortzen duen eremu magnetikoarekin pareka daiteke (1.28 Ird.). Baina zer gertatzen da dipolo arruntaren ereduak azaltzerik ez duen eremu geomagnetikoaren beste %30-kin? Osagai ez-dipolar honen soslai-mapetako ezaugarriak desplazatu egiten dira Lurran zehar urtero zenbait kilometrotako abiadurarekin. Desplazamenduaren gehiengoa mendebalderanzkoa da eta kanpo- nukleoko material likitsuaren mendebalderanzko mugimendu zurrunbilotsuarekin lotzen da. Beraz, kanpo-nukleoko materialen abiadurari buruzko informazioa ematen digute, eta urtero zenbait kilometrotakoa bada, plakek erakusten dituzten urtero zenbait zentimetrotako abiadurekin erkatuz milioika aldiz handiagoa da. 1906. urtean, Bernard Brunhek arroken magnetizazio norabidea neurtzen ari zela, egungo eremu geomagnetikoaren aurkako norabidea erakusten zuten arrokak aurkitu zituen. Aurkikuntzak harriturik utzi zuen ikertzailea, eta berau azaltzeko eremu geomagnetikoaren alderanzketa iradoki zuen. Iradokizunak eztabaida latzak sortu zituen hurrengo bost hamarkadetan. Zientzilari gehienek 1960. urtera arte ez zuten hipotesia onartu. Urte horretan Van Zijl eta lankideek, Hegoafrikako sumendi bateko labetan aurkitutako alderanzketa magnetiko baten inguruko xehetasun handiko ikerketa argitaratu zuten. Egun, eremu geomagnetikoaren alderanzketak geofisikaren oinarrizko printzipio bilakatu dira. Ondoren burututako ikerketek, denbora geologikoaren eskalan, ehundaka mila urtetik zenbait milioi urte bitarteko epe ez-erregularretan, Lurraren eremu magnetikoa alderanztu egiten dela (ipar-polo magnetikoa hego-polo magnetikoa bihurtzen da eta alderantziz) argi erakutsi dute. Alderanzketa gertatzen denean eremu geomagnetikoaren intentsitatea 1/5 inguru jeisten da (%60-80 arteko galera). Gainera, alderanzketak ez dira bapatekoak, 5.000-10.000 urteko trantsizio- tartea izan ohi dute. Gaur eguneko eremu geomagnetikoaren norabidea (eremu geomagnetikoko lerroak sartzen direneko poloa, ipar-polo geografikoaren inguruan kokatuta dago) polaritate normalekoa (positiboa) bezala definitzen da eta, aldiz, gaur eguneko eremuaren aurkako norabidea izan duten garaietako polaritatea alderanztua (negatiboa) dela esaten da. Polaritate normaleko eremuak beltzez eta polaritate alderanztukoak zuriz margotzen dira (1.30 Ird.). Alderanzketen zergaitia garbi ez badago ere, badirudi gakoa nukleoko mugimenduaren irregulartasunean aurkitzen dela, arrazoi ezezagunengatik korronteen noranzkoa aldatzen denean gertatzen direlarik. Nahiz eta estreinako ikerketetan alderanzketak denbora-tarte berdinera gertatzen zirela uste izan, egun argi dago aldaketa hauek ez dutela maiztasun finkorik erakusten. Alderanzketen jatorria Lurraren nukleoan dagoenez, eragina orokorra da, hots, Lur planetaren toki guztietan une berean somatzen da. Ondorioz, garai jakin batean sortutako arroka guztiek polaritate magnetiko bera izango dute. Polaritate bereko denbora-tarteari zona magnetikoderitzo. Lehenagoko eta ondorengoko denboraldietatik bereizteko aukera ematen duten ezaugarri magnetiko beretsuak izateagatik batera daitekeen denboraldia da zona magnetikoa. Denboraldia zenbait milioi urtekoa bada "tarte" deritzo; 106urte baino tarte laburragoei "epoka"; 104-5urte arteko denboraldiei "gertakari" deritze; eta azkenik, 104urte baino denboraldi motzagoak "eskurtsioak" dira. Zona magnetiko bakoitzak bere izen berezia du. Arroketako hondar-magnetismoa neurtu eta denbora geologikorako zona magnetiko edo magnetozonak zehaztuz gero, alderanzketa magnetikoak globalak eta sinkronikoak direnez, erabilera kronologiko zuzena dute. 1.3.3.- Paleomagnetismoa Historia geologikoan zehar arrokek gordetako garaian garaiko eremu magnetikoaren orientazioa erabiliz burututako ikerketak paleomagnetismoaren ikerketa-esparruan kokatzen dira. Arrokek fusioa edo gradu altuko metamorfismoa jasaten dutenean, hau da, Curie tenperatura gainditzen dutenean, mineral magnetikoen agitazio termikoa handia da oso, eta beraien norabidea edozein izan daiteke. Egoera honetan aurkitzen diren arrokak ez-magnetikoak direla onartzen da. Beste alde batetik, sumendi batek igorritako magma hoztu eta tenperatura Curie puntutik behera jeisterakoan arroka magnetizatu egiten da. Hasiera batean, tenperatura altuaren ondorioz mineral magnetikoek mugikortasun gradu bat mantentzen dute, orientazio nabarmenik sortu gabe (1.31A Ird.). Elementu magnetikoak mugitu egiten dira arroken kristalak geldirik dirauten bitartean. Arroka igneoa hozten den heinean magnetismoa lasaitu egiten da, eta Curie tenperaturatik gutxi gora behera 100Â°C azpitik (blokeo-tenperatura), magnetismoa lerrokatuta gelditzen da orduko eremu geomagnetikoaren norabidearekiko (1.31B Ird.). Tenperatura baxuagoetan arrokek ez dute eremu magnetikoaren aldaketarik somatzen eta ondorioz, berriro berotzen ez diren bitartean, blokeo-tenperatura lortu zuteneko unean zegoen Lurraren eremu magnetikoaren norabidea gordeko dute. Elementu ferromagnetikodun mineral gehienek ez dute ikerketa paleomagnetikoetarako interesik, beraien Curie tenperatura 0Â°C azpitik baitago; Curie tenperatura 400-600Â°C bitartean duen mineral garrantzitsuena zalantzarik gabe magnetita - Fe 3O4- da. Arroka igneoez gain arroka sedimentarioak ere erabilgarriak dira paleomagnetismoa neurtzeko. Higaduraren ondorioz arroka igneoetatik eta metamorfikoetatik erauzitako mineral magnetikoek, propietate magnetikoak ematen dizkiete sedimentuei. Mineral burdinatsuak airepean oxidatu egiten dira kimikoki ez-egonkorrak direlako, eratutako oxidoetako batzuek (bereziki hematiteak -Fe 2O3-) propietate magnetikoak izanik.Oxido hauek urarekin nahastean burdina- hidroxidoak sortzen dira, eta burdina-hidroxido gehientsuenak ez-magnetikoak izan arren, badaude propietate magnetikoak gordetzeko ahalmena duten beste hainbat ere, goethita esate baterako. Burdina-hidroxidoak, gainezarritako metakinen pisuaren ondoriozko trinkotzeak eta ur-galerak eraginik, berriz ere hematitetara berraldatzen dira. Trinkotzeak dirauen bitartean partikula magnetikoen orientazioak ez du aldaketarik pairatzen, horien tamaina oso txikia delako eta esfortsu handienak partikula larriagoek jasaten dituztelako. Metaketa-garaian sedimentuen ur-edukia %50-koa bada, mineral magnetikoen eremu geomagnetikoarekiko orientazioa ordu gutxi batzuetan gertatzen da; ur-edukia txikiagoa bada, aldiz, orientazio-prozesuak zenbait urte iraun dezake. Beraz, mineral magnetikoen orientazioa metaketarekin batera edota zertxobait beranduago gertatzen denez, arroka sedimentarioetan gordetako jatorrizko magnetismoari hondar-magnetismo deposizionalderitzo. Arroka sedimentarioen artean pikor fineko arroka detritikoak dira paleomagnetismoaren neurketarako baldintza egokienak eskaintzen dituztenak, energia gutxiko ingurunetan metatzen direlako; pikor larrikoak, ordea, grabitate eta hidraulikaren menpekotasuna erakusten dute. Lurrazaleko arroken magnetismoa ikerketetarako erabili nahi izanez gero burutu behar den lehendabiziko urratsa, arrokaren jatorrizko kokapen horizontala bilatzea da. Horretarako, deformazioak eta lurraldeetako kulunkamenduek eragindako mugimenduak ezabatu behar dira, arroka bere jatorrizko kokapen horizontalera eramanez. Arroken jatorrizko kokapena ezagutu ondoren hartutako lagin orientatuak laborategian demagnetizatu behar dira, historia geologikoan zehar hartu dituzten magnetizazio sekundarioak ekiditzeko. Demagnetizazioa termikoa edo eremu magnetikoaren txandakatzearen bidezkoa izan daiteke. Arroka demagnetizatu ondoren gelditzen den magnetismo bakarra hondar-magnetismoa da, eta honen neurketatik arroken eraketa-garaiko kokapena zehazteko datu bi lortu ahal dira. Alde batetik, magnetismoaren norabideak gaur egun ipar-poloarekiko duen angelua (paleo-deklinazioa) eta polaritatea normala edo alderanztua den jakin daiteke. Paleo-deklinazioaren bidez eratu zirenetik arrokek ardatz bertikal batekiko jasan duten biraketa-mugimendua zehaz daiteke. Beste alde batetik, posiblea da, magnetismoak horizontalarekiko duen okerduraren bidez, arroka eratu zeneko latitudea finkatzea (paleo-okerdura). 1.28 irudian ikus daitekenez Ekuadore magnetikoan eremu geomagnetikoa lurrazalarekiko horizontala da eta, aldiz, polo magnetikoan bertikala, bi lurraldeen artean progresiboki aldatzen diren angeluak daudelarik. Latitudearekin gertatzen den eremu magnetikoaren angelu-aldaketa ondorengo ekuazioarengatik zehaztuta dago tg I = 2 tg L non I horizontalarekiko inklinazio-angelua eta L latitude magnetikoaren angelua baitiren. Beraz, paleomagnetismoa erabiliz denboran zeharreko plaken errotazio mugimenduak eta latitude aldaketak zehaz daitezke. Hala ere, plaken mugimendua guztiz finkatzeko paleomagnetismoaren bidez lortu ezin diren longitude aldaketak zehaztu behar dira ere. Datu hauek geologiako beste zenbait esparruetatik ondorioztatu behar izaten dira. 1.4.- BERO-FLUXUA Beroa materialen atomo eta molekulen barne-energiaren neurria da. Beroak atomo eta molekulen errotazio- eta traslazio-mugimenduen energia kinetikoa zein indar interatomikoekin erlazionatutako energia potentziala barneratzen ditu. Tenperatura beroa neurtzeko eskala numeriko arbitrarioa da, eta materialen molekulen energia kinetiko traslazioanalaren bataz bestekoarekiko proportzionala da. Energiak tenperatura altuko eremuetatik tenperatura txikiko eremuetara garraiatua izateko joera du, hots, bataz besteko energia kinetiko traslazionala handia den eremuetatik txikiagoa den eremuetara. Energiaren garraio honi bero-fluxua deritzo. Lurraren barnean sortu eta azaletik ihes egiten duen beroari bero-fluxua deritzogu ere. Planetaren azalera heldutako bero proportzioa, beste zenbait ekintzen artean, plakak sortu eta mugiarazteko, mendikateak eratzeko eta lurrikarak eragiteko gai bada ere, puntu konkretuetan galdutako beroa oso txikia da, eta tresna berezien bidez baino ezin da neurtu. Bataz beste, lurrazalaren puntu batetik ihes egiten duen energia 1/10.000 proportzioa du Eguzkiaren erradiazioaren ondorioz puntu horretara heltzen denarekiko. Argi dago Eguzkitik etorritako beroak prozesu geologikoetan eragina duela, azken finean, klima menderatzen duelako. Erosio-eragile indartusenak, euria, haizea, tenperatura aldaketak edo izotza energi-iturri honetan aurkitzen dute jatorria. Oro har, Lurraren barne energiak erliebea sortzeko eta Eguzkiko energiak erliebea deusezteko ahalmena dutela esan daiteke. XIX. mendean, koba eta mehategi sakonetan lortutako datuetaz baliatuz, Lurraren tenperatura sakonerarekin handitu egiten dela jakin zen. Beroa tenperatura altuko eremuetatik eremu hotzagoetara garraiatua denez, argi dago Lurraren barne-eremuetatik beroa galtzen dela. Gertakizun honek Lurraren barne- eremuetako prozesu eta konposizioa era egokian ezagutu eta ulertzeko erantzun beharreko galdera ugari sortzen ditu. Nola garraiatzen da beroa? Nondik dator beroa? Nola sortzen da? Lurra, hozten edo berotzen ari da? Zein da Lurraren barneko egitura termikoa? Zein izan da planetaren bilakaera termikoa? Galdera hauen guztien erantzuna ez da atal honetan eskainiko libururaren irakurketarekin argituz joango baitira, baina hala ere, bero-fluxuaren analisirako oinarrizkoak diren zenbait kontzeptu argituko dira ondoren. 1.4.1.- Beroaren garraioa Tenperatura altuko eremuetatik tenperatura txikiagoako eremuetara beroa hiru mekanismo nagusien bidez garraia daiteke: kondukzioa, erradiazioa eta konbekzioa. Kondukzioprozesuan molekulen kolisioaren bidez garraitzen da beroa materialetan zehar. Bibrazio-energia kinetiko handiagoa duten molekulak (tenperatura handiagoa) bibrazio-energia kinetiko txikiagoa dutenen aurka talka egitean, energia handiko molekuletatik energia portzio bat transferitzen da energia txikiko molekuletara. Adibidez, koilara bat kafesnean sartzean kafesnetik kanpo dagoen koilara zatia kondukzio prozesuaren bidez berotzen da. Kondukzioz gertatzen den bero-garraioa definitzen duen oinarrizko ekuazioa Fourieren legea bezala da ezaguna: qx= -k (dT/dx) Formularen arabera, x norabidean gertatzen den bero-fluxua (q x) norabide horretan distantzia unitatean gertatzen den tenperatura aldaketaren magnitudearekiko (dT/dx) proportzionala da. k proportzionalitate konstantea konduktibitate termikoa da eta material bakoitzaren ezaugarri propioa da. Beraz, distantzia ezagunera dauden (x2-x1) bi puntuen arteko tenperatura ezberdintasuna neurtuz (T2-T1) eta, beste alde batetik, materialaren konduktibitate termikoa (k) ezagutuz, bero-fluxua zehaz daiteke: qx = -k (T2-T1) / (x2-x1) Minus ikurrak esan nahi du, x2-ko tenperatura x1-koa baino txikiagoa bada (T2< T1), beroa x1-tik x2-ra x-norabide positiboan garraiatzen dela. Beroa erradiaziozere garraia daiteke. Materialaren barne nonbait barne-energia erradiazio elektromagnetiko bihurtzen denean, erradiazio hau materialaren beste eremu batean zurga daiteke berriro barne-energia bihurtuz. Erradiazioari erradiazio infragorria deritzo eta argiaren parekoa da, baina ikus daitekeen argia baino uhin-luzera handitsuagoa du eta espektro elektromagnetikoaren barne gertatzen da. Nahiz eta uhin-luzera honekiko gure begiak sentikorrak ez izan erradiazioz garraiatzen den beroa, adibidez Eguzkiak edo suak igorritakoa, azalaren bidez soma dezakegu. Zenbat eta gorputzaren tenperatura altuagoa izan erradiazio bihur daitekeen barne-energiaren kopurua handiagoa izango da. Beraz, tenperatura txikiagoko eremuek tenperatura altuagoko eremuetatik, tenperatura altuagoko eremuek tenperatura txikiagoko eremuetatik baino, erradiazio gehiago zurga dezaketenez, erradiazio-beroaren garraio netoa tenperatura altuagoko materialetatik tenperatura txikiagokoetara izan ohi da. Lur planetan beroa erradiazioz garraiatu ahal izateko materialek infragorriaren uhin-luzerarako gardentasun gradu bat erakutsi beharko lukete. Nahiz eta gardentasuna tenperaturarekin handitu, bero-transferentzia mota honek Lurraren barnean eskala txikian baino ez du garrantzirik, eta honen eragina Forierren ekuazioko konduktibitate termikoaren (k) definizioan barneratzen da. Konbekzioprozesuetan, beroa materialaren mugimenduaren bidez garraiatzen da eta kondukzioa baino askoz eraginkorragoa da. Mugimendua tenperatura ezberdintasunekin lotutako dentsitate ezberdintasunen ondorioa da. Tenperatura altuagoetan arrokek dentsitate txikiagoa dute espantsio termikoaren eraginez. Lurraren bezalako grabitate-eremuetan dentsitate txikiagoko materialek gorantz joateko joera dute, era honetan sakonetik azalerantz beroa garraiatuz. Azalean materiala hoztu egiten da, batez ere kondukzioz, eta dentsitatea irabazten duenez berriro hondoratzeko joera izango du zikloa errepikatuz. Bero- garraiorako mekanismo hau oso eraginkorra izan daiteke, eta Lurreko jarduera tektoniko guztiak, plaka-tektonika, orogenesiak, sumendien sorrerak zein lurrikarak konbekzioaren menpe daude. Konbekzioarekin harremanetan dagoen bero-fluxua neurtu ahal izateko fluidoen fluxuak deskribatzen dituzten ekuazioak behar dira. Ugariak dira mantu solidoaren fluxua gobernatzen duten baldintzak eta hauek oraindino osotasunean ulertzen ez direnez, ezinezkoa da konbekzioak garraiatutako bero-fluxuaren neurketa zehatzik egitea. Hala ere, Lurraren azalean neurtutako bero-fluxua mantuko edozein konbekzio-ereduak bete behar duen baldintza da. 1.4.2.- Bero-fluxuaren neurketak Lurraren azalean bero-fluxua neurtzen denean Lurrak galtzen duen beroa neurtzen da, eta lurrazalean beroa, batez ere, kondukzioz garraiatua denez kondukzioarekin elkartutako bero-galera neurtzen da. Aurreko atalean definitutako Fourieren legea jarraituz, bero-fluxua zehazteko distantzia ezagunera dauden bi puntuen arteko tenperatura ezberdintasuna eta bien artean kokatutako arrokaren konduktibitate termikoa neurtu behar dira. Neurketak, azaleko baldintzak eragindako perturbazioak ekiditzeko, zundaketa-zulo sakonetan eta itsas-hondoko sedimentuen barne egiten dira. Lurrazal kontinentalean bero-fluxua neurtu nahi izanez gero derrigorrezkoa da azaleko tenperatura aldaketak ekiditzea. Aldaketa klimatiko bortitzenei (izotzaroak adibidez) atxekitako tenperaturaren gora-beherak 300 m-ko sakonetaraino heda daitezke. Beraz, Lurrazalaren bero-fluxua ikertzeko 300 m-ko sakonera gainditzen duten zuloak behar dira, gora-behera hauen eraginik pairatu ez duten tenperaturak neurtzeko. Aldiz, lurrazal ozeanikoan tenperaturak, gutxienez azkeneko milioi urteetan, askoz ere egonkarragoak izan dira poloetako izotzaren eraginez ozeanoetako ur geldo sakonek tenperatura erlatiboki konstantea mantendu dutelako. Ozeanoetako tenperatura gradientea neurtzeko tenperatura neurgailua daraman sonda itsas-hondoko sedimentuetan gutxienez hiru metro barneratu behar izaten da datu egokiak lortu ahal izateko. Lurrazaleko tenperatura-gradiente arruntak 20Â°C/km eta 30Â°C/km bitartekoak direnez eta material ezberdinen konduktibitate termikoak 2-3 Wm -1K-1ingurukoak, lurrazaleko bero-fluxu normalak 40 eta 90 mW/m2-ko edo 1 eta 2 arteko hfu-ko (bero-fluxu unitate 1 = 41.84 mW/m2) artekoak dira. Lurrazaleko eremu geodinamiko ezberdinetan neurtzen diren bero-fluxuak aldakorrak direnez, argi dago, Lurraren barnean beroa garraiatzeko kondukzioa ez den beste mekanismoren bat egon behar dela, bestela galdutako bero-fluxua konstantea litzateke azaleko puntu guztietan. 1.32 irudian ikusten denez ingurune geologiko konkretuetan normalak baino handiagoak edo txikiagoak diren bero-fluxuaren portzentaiak neurtzen dira. Beraz, mantuaren barne bataz bestekoak baino tenperatura altuago eta baxuagoak daudela ondoriozta daiteke. Bero-fluxu altuko eremuak sumendien agerpenarekin erlazionatuta daude, azken batean, hauek lurrazalaren azpiko tenperatura altuen lurrazalaren gaineko espresioa baino ez dira. 1.4.3.- Bero-iturriak Lurreko berotasun-iturri bat bero primordiala deritzona da, hots, Lurra eratu zenetik gordetzen duen beroa. Garrantzi handiagoa duen beste bero-iturri bat Lurreko elementu erradiaktiboen desintegrazioak eragiten duena da. Planeta mailan desintegrazioz bero gehien sortzen duten elementuak uranioa, thorioa eta potasioa dira. Arroken fusio partzialean zehar elementu hauek fase galdatuan frakzionatuak izateko joera dute, eta lurrazalaren gehiengoa fusio partzialaren bidez sortu denez (lurrazal kontinentalean fundido granitikoak eta lurrazal ozeanikoan fundido basaltikoak nagusi dira), elementu erradiaktiboen portzentaia lurrazalean mantuan baino azkoz handiagoa da. Elementu erradiaktiboen pilaketa-portzentaia arroka granitikoetan arroka basaltikoetan baino, gutxi gora behera, magnitude-orden bat handiagoa da. Berriz, arroka basaltikoen portzentaia frakzionatu gabeko mantuko arroketan baino 4 aldiz handiagoa da. Lurran beroa sor dezakeen beste iturria nukleo likidoaren kristalizazioan aurkitzen da. Prozesu honetan zehar askatutako beroak kanpo-nukleoko konbekzioa gidatzen du eta nukleotik mantura kondukzioz garraiatutako bero-kopurua baldintzatzen du. Askoz ere eskala txikiagoan, deformazioan zehar gertatzen den lan-mekanikoaren disipazioak ere beroa sor dezake. Nahiz eta deformazioen bidez sortutako beroak, oro har, bero-fluxu orokorrean duen eragina arbuiagarria izan, toki konkretuetan nabarmena da.                                       29
