







261
ZUZENBIDEAREN TEORIAKO IKASGAIAK










                       ZUZENBIDEAREN TEORIAKO IKASGAIAK








                         MARÍA ANGELES BARRÈRE UNZUETA
                             ARANTZA CAMPOS RUBIO
                         FCO. JAVIER EZQUIAGA GANUZAS
                            JUAN IGARTUA SALAVERRÍA








                                               Itzulpena: Leire Corral Villagrá
                                               Zuzendaria: Arantza Campos Rubio
                                 Zuzenbidearen Teoriako ordezko irakasle laguna


                                  AURKIBIDEA



              LEHENENGO PARTEA: GIZARTEA, ESTATUA ETA ZUZENBIDEA


               LEHENENGO_GAIA:_GIZARTEA,_ESTATUA_ETA_ZUZENBIDEA


I-
SARRERA...............................................................................................................................................11

II.-ESTATUAREN ZUZENBIDEA: ZUZENBIDEAREN IKUSKERA
HEGEMONIKOA.....................................................................................................................................................................14

1.- ZUZENBIDEAREN TEORIA ETA ESTATUA ETA ZUZENBIDEAREN ARTEKO HARREMAN
PRIBILEGIATUA.......................................................................................................................................15
2.- ESTATUAREN SORRERA ETA BERE
TIPOLOGIA........................................................................18
3.- ESATATU
ABSOLUTUA.....................................................................................................................19
4.- ESTATU
LIBERALA............................................................................................................................23
5.- ZUZENBIDE
ESTATUA.......................................................................................................................26


             BIGARREN_GAIA:_GIZARTEA,_ESTATUA_ETA_ZUZENBIDEA_(II)

I.-ESATATURIK GABEKO GIZARTEAK ETA ZUZENBIDEAREN
IZATEA.......................... 29.

1.- BOTERE POLITIKOAREN ANTOLAKUNTZA
EREDUAK..................................................................................................................................................29
2.- BOTERE POLITIKO ETA ZUZENBIDEAREN ARTEKO
HARREMANAK.........................................................................................................................................33
3.- ZUZENBIDEA ETA ESTATURIK GABEKO GIZARTEEN ARTEKO
ERLAZIOA..................................................................................................................................................34
4.- ANIZTASUN JURIDIKOA: ZUZENBIDEAREN TEORIARI BURUZKO ZENBAIT
OHAR..........................................................................................................................................................35

II.- GIZA ETA ZUZENBIDEKO ESTATU DEMOKRATIKOA

O.- SARRERA
............................................................................................................................................43
1.-ESTATUA ETA
DEMOKRAZIA.........................................................................................................
45
2.- SORREREN MITOA: EMAKUMEA GIZONARI LOTUTA, GIZONA
ESTATUARI.............................................................................................................................................
.47
3- GIZABANAKOA ETA
TALDEAK.......................................................................................................49

AIPAMEN BIBLIOGRAFIKOAK

                BIGARREN PARTEA: ZUZENBIDEA ETA ARAU JURIDIKOAK

HIRUGARREN_GAIA:_ZUZENBIDEAREN_KONTZEPTUA


I.-DEFINIZIO
ARAZOAK....................................................................................................................55

1.- AHOZKO ERREALISMOA ETA
KONBENTZIONALISMOA.........................................................55
2.- HITZAREN ANBIGUOTASUNA
.......................................................................................................56
3.- HITZAREN ZEHAZGABETASUNA
..................................................................................................57
4,. EMOTIBITATEA ETA LEGITIMAZIO FUNTZIOA .......
...............................................................59

II.-ZUZENBIDEAREN IKUSKERA
NAGUSIA.................................................................................60

1.- BOTERE ARAUEMAILEAREN MONOPOLIZAZIOA ESTATU
MODERNOAN.................................................................
........................................................................ 61
2.- POSITIBISMO JURIDIKOA
................................................................................................................62

III.- IKUSPEGI NAGUSIARI EGINDAKO
KRITIKAK.....................................................................66

1.-
IUSNATURALISMOA.........................................................................................................................
66
2.-
IUSREALISMOA..................................................................................................................................67
3.- POST-
POSITIBISMOA........................................................................................................................68

AIPAMEN BIBLIOGRAFIKOAK

                         4._IKASGAIA:_ARAU_JURIDIKOAK

I. ARAU EMATE EZ
ZINTZOA.............................................................................................................71

1.- ARAU JURIDIKOAK ARAUEN
MUNDUAN..................................................................................71
2.- ARAUAK ENTITATE LINGUISTIKOAK BEZALA
.......................................................................73
3.- XEDAPENAK ETA ARAUAK
...........................................................................................................77
4.- ARAU JURIDIKOEN ERAIKUNTZA ETA
KONTROLA................................................................79

II.-ARAU JURIDIKOEN SAILKAPEN ETA
EREDUAK.................................................................81

1.- SUBJEKTU AKTIBO, PASIBO ETA OBJEKTUAREN ARABERA
.....................................................................................................................................................................81
2.- ARAUEK BILATZEN DUTEN ONDORIO EDO EFEKTUAREN ARABERA
.....................................................................................................................................................................83
3.- JASOTZAILEEN BORONDATEA BALDINTZATZEN BADUTE ALA EZ
......................................................................................................................................................................84
4.- JASOTZAILEAREN IZAERAREN ARABERA
.................................................................................85

III.-ARAU JURIDIKOEN
PREDIKATUA............................................................................................86

1.- JUSTIZIA, BALIOZKOTASUNA EFIKAZIA ETA ERAGINKORTASUNA
.....................................................................................................................................................................
86
2.- BALIOZKOTASUNAREN ARAZOAK ETA INDARREAN EGOTEAREKIKO HARREMANAK
.....................................................................................................................................................................
87
IV.- - ARAUAK ETA
PRINTZIPIOAK.................................................................................................88

1.- BEREIZKETAREN JATORRIA
..........................................................................................................88
2.- PRINTZIPIO JURIDIKO ESAMOLDEAREN ERABILPENAK
.......................................................90

* AIPAMEN BIBLIOGRAFIKOAK *

          HIRUGARREN PARTEA: SISTEMA JURIDIKOAETA ZUZENBIDE ITURRIAK

                         5._IKASGAIA:SISTEMA_JURIDIKOA

I.- ZUZENBIDEA ORDENAMENDU JURIDIKOA
BEZALA......................................................................................................................................................................95
II.- SISTEMA JURIDIKOAK IDENTIFIKATZEKO
IRIZPIDEAK....................................................................................................................................................................
96
1.- SISTEMA JURIDIKOAK SISTEMA ARAUEMAILEAK
DIRA.......................................................96
2.- SISTEMA JURIDIKOAK SISTEMA HERTSAKORRAK DIRA
.......................................................97
3.- SISTEMA JURIDIKOAK INSTITUZIONALIZATUTAKO SISTEMAK
DIRA............................................................................................................................................................97.

III.- ARAUAK SISTEMA JURIDIKOAREN BARNEAN DEUDELA ESATEKO IRIZPIDEAK.
BATASUNAREN
ARAZOA.................................................................................................................100.

1.- SISTEMA ESTATIKO ETA SISTEMA DINAMIKO
....................................................................101 2.-
BALIOZKOTASUNAREN
ARAZOA...............................................................................................
102
3.- KONSTITUZIOAREN BALIOZKOTASUNAREN
ARAZOA........................................................ 106

IV.-SISTEMA JURIDIKOAREN
KOHERENTZIA.........................................................................108

1.- SISTEMA JURIDIKOAREN KOHERENTZIAREN
ARAZOA........................................................109
2.- ANTINOMIEN UKANBEHARRAK
.................................................................................................110
3.- ANTINOMIA
MOTAK......................................................................................................................
111
4.- ANTINOMIAK ETA INTERPRETAZIO JURIDIKOAK
................................................................ 115
5.- ANTINOMIAK KONPONTZEKO IRIZPIDEAK
............................................................................
117
6.- BIGARREN MAILAKO ANTINOMIAK
.........................................................................................
124
7.-ANTINOMIAK KONPONTZEKO IRIZPIDEEN NAHIKOTASUN
EZA........................................ 129

V.- SISTEMA JURIDIKOAREN OSOTASUNA
...............................................................................
129
1.- SISTEMA JURIDIKOAREN OSOTASUNAREN DOGMA
........................................................... 130
2.- SISTEMA JURIDIKOAREN OSOTASUNARI BURUZKO TEORIAK
...................................................................................................................................................................
131
3.- HUTSUNE JURIDIKOAREN IDENTIFIKAZIOA
...........................................................................133
4.- HUTSUNE JURIDIKOA KONPONTZEKO IRIZPIDEAK
..............................................................134

                        6._IKASGAIA:_ZUZENBIDE_ITURRIAK

   i. SARRERA.........................................................................................................................................139

   i. SORKUNTZ JURIDIKOKO PROZEDURAREN
      ELEMENTUAK.........................................139

   i. ZUZENBIDE ITURRIEN
      KONTZEPTUA..................................................................................141

1.- ZUZENBIDE ITURRIEN ARAZOA
...............................................................................................
141
2.- ZUZENBIDE ITURRIAK KATEGORIA ARAUEMAILE
BEZALA............................................. 142

IV.- ZUZENBIDE ITURRIAK, XEDAPENAK ETA ARAU
JURIDIKOAK............................... 144

1.- ZUZENBIDE ITURRI ETA XEDAPENA
........................................................................................144
2.- ZUZENBIDE ITURRI ETA ARAUA
...............................................................................................
145
3.- XEDAPENA ETA ARAUA
..............................................................................................................
145

V.-PRODUKZIO EDO EKOIZPEN JURIDIKOARI BURUZKO
ARAUAK...............................147

1.- KONTZEPTUA
...................................................................................................................................147
2.- EKOIZPEN JURIDIKOKO ARAU MOTAK
...................................................................................
148

VI.-ZUZENBIDE ITURRIEN SISTEMAREN
EGITURA.............................................................. 154

1.- HIERARKIA PRINTZIPIOA
............................................................................................................
155
2.- ESKUDUNTZA PRINTZIPIOA
.........................................................................................................157
3.- PROZEDURA PRINTZIPIOA
..........................................................................................................
158
4.- KRONOLOGIA PRINTZIPIOA
........................................................................................................
160

VII.-ESPAINIAR ZUZENBIDE ITURRIEN
SISTEMA................................................................. 160

VIII.- EUROPAR ZUZENBIDE
KOMUNITARIOA.........................................................................
162
1.- EUROPAR BATASUNA
...................................................................................................................
162
2.- EUROPAR ZUZENBIDEKO ITURRIAK
.......................................................................................
.163
3.- ZUZENBIDE KOMUNITARIO ETA ESTATU MAILAKO ZUZENBIDE ITURRIEN ARTEKO
HARREMANAK
...............................................................................................................................164

AIPAMEN BIBLIOGRAFIKOAK

              LAUGARREN PARTEA: ZUZENBIDEAREN APLIKAZIO JUDIZIALA

                     7._IKASGAIA:_LEGEAREN_INTERPRETAZIOA

I.- ZUZENBIDEAREN SORKUNTZA ETA
APLIKAZIOA........................................................... 169

II.- ZUZENBIDEAREN APLIKAZIO EREDU
BAT........................................................................ 170

III.- LEGEAREN HITZEN
ZENTZUA..............................................................................................
171

1.- INTERPETAZIOAREN BI ZENTZU
...............................................................................................
171
2.- ZALANTZA (EDO DESADOSTASUNA) INTERPRETATZEKO ABIAPUNTU
GISA................173

IV.- ZALANTZAK SORTARAZTEN DITUZTEN HIRU
TESTUINGURUAK............................173

4.1.- HIZKUNTZAKO TESTUINGURUA
............................................................................................
173
4.2.- TESTUINGURU SISTEMIKOA
.....................................................................................................176
4.3.- TESTUINGURU FUNTZIONALA
.................................................................................................179

V.- INTERPRETAZIO
ZUZENTARAUAK.......................................................................................
179

1.- LEGE JATORRIA DUTEN ZUZENTARAUAK
..............................................................................180
2.- KULTURA JURIDIKOKO ZUZENTARAUAK
...............................................................................183
3.- AURREKARI JURISDIKZIONALAK
..............................................................................................187
4.- DOKTRINA
........................................................................................................................................189
VI.- LEHENENGO ETA BIGARREN MAILAKO
ZUZENTARAUAK.........................................189
VII.- BALORAZIOEN
PAPERA..........................................................................................................190
VIII. INTERPRETAZIO ERABAKIEN
MOTIBAZIOA..................................................................191

AIPAMEN BIBLIOGRAFIKOA


                         8._IKASGAIA:_EGITATEEN_FROGA

   i. EGITATEZKO ARAZOAK ETA ZUZENBIDEKO
      ARAZOAK.................................................195

II. ZUZENBIDEAREN
EGITATEAK.................................................................................................196

1.- EZ DAGO ALDEZ AURRETIK FINKATUTAKO EGITATERIK
................................................. 197
2.- LEGE HIZKUNTZAREN ERREGISTRO SEMANTIKO UGARIAK
............................................ 197
3.- BALORAZIOAREN BIDEZ ZEHAZTUTAKO EGITATEAK
........................................................198

III.- ZEINTZUK DIRA FROGATUAK IZAN BEHAR DIREN
EGITATEAK?...........................200

1.- FROGATUAK IZAN BEHAR DIREN EGITATEAK
.................................................................... 200
2.- FROGARIK BEHAR EZ DUTEN EGITATEAK
........................................................................... 201

IV.- FROGARAKO ESKUBIDEA ETA FROGEN
GARRANTZIA............................................. 201

1.- FROGABIDE TIPIKOAK ETA FROGABIDE ATIPIKOAK
......................................................... 201
2.- FROGEN GARRANTZIA EDO PERTINENTZIA
.......................................................................... 202

V.- FROGABIDEAK BAZTERTZEKO
ARAUAK........................................................................
202

VI.- FROGEN
BALORAZIOA.........................................................................................................
203

1.- FROGEN BALORAZIO LEGALAREN TEORIA
........................................................................ 204
2.- FROGEN BALORAZIO ASKEAREN
TEORIA............................................................................
205

VII.- FROGEN BALORAZIO ASKEA ETA MOTIBAZIO
ARRAZIONALA........................... 207

1.- INDARREAN DAUDEN ARRAZIONALITATE KANONEN ERRESPETUA
.......................... 207
2.- FROGABIDEEN BANAKAKO BALORAZIOA
.......................................................................... 208
3.- FROGA GUZTIEN BALORAZIOA JUSTIFIKATU BEHAR DA
............................................... 208
4.- ARRAZONAMENDU INFERENTZIALAREN ZEHAZTAPENA
.............................................. 208
5.- HIPOTESIRIK ZIURRENA
...........................................................................................................
209
6.- AMANKOMUNEKO BALORAZIOAREN JUSTIFIKAZIO ARRAZIONALA
......................... 209

AIPAMEN BIBLIOGRAFIKOAK


                               BOSGARREN PARTEA

                     9._IKASGAIA:_ZUZENBIDEAREN_FUNTZIOAK
I.- ZUZENBIDEA GIZARTEA ANTOLATZEKO EREDUA
BEZALA......................................... 213

II.- BOTEREAREN LEGITIMAZIO
HELBURUA...........................................................................
215

III.- ALDAKETA SOZIALA: ZUZENBIDE EZ BAZTERTZAILEAREN EREDUA...................
217

AIPAMEN BIBLIOGRAFIKOAK

                10._GAIA:_FUNTSEZKO_ZENBAIT_KONTZEPTU_JURIDIKO

I.- ZUZENBIDE
SUBJEKTIBOA......................................................................................................
221

II.- BETEBEHAR
JURIDIKOA.........................................................................................................
231

III.- ZUZENBIDEKONTRAKO
AKZIOA.......................................................................................
233

IV.-
ZEHAPENA..................................................................................................................................
234

AIPAMEN BIBLIOGRAFIKOAK

                    11.-_IKASGAIA:_ZUZENBIDEA_ETA_JUSTIZIA

I.-
SARRERA.........................................................................................................................................
237

II.- JUSTIZIA ETA
BERDINTASUNA..............................................................................................
237

III.- JUSTIZIA ETA
ASKATASUNA................................................................................................
239

IV.- JUSTIZIA ETA SEGURTASUN
JURIDIKOA........................................................................
241

V.- JUSTIZIAREN EREMU EDO
ARLOAK..................................................................................
242

AIPAMEN BIBLIOGRAFIKOAK



                  12._IKASGAIA:_JUSTIZIA_ETA_GIZA_ESKUBIDEAK

I.SARRERA.......................................................................................................................................
247

II.- GIZA ESKUBIDEEN
KONTZEPTUA....................................................................................
247

III.- GIZA ESKUBIDEEN
BELAUNALDIAK..............................................................................
252

AIPAMEN BIBLIOGRAFIKOAK












                               LEHENENGO PARTEA:
                       GIZARTEA, ESTATUA ETA ZUZENBIDEA






                                                           Arantza Campos Rubio



              LEHENEGO_GAIA:_GIZARTEA,_ESTATUA_ETA_ZUZENBIDEA_(I)

*** I.- SARRERA ***


Ikasturte honetan aztertu eta azalduko ditugun gaiek errealitate juridikoaren
konplexutasunera hurbilduko gaituzte eta bide batez ere konplexutasun hori bide
ezberdinetatik azter daitekeela ikusiko dugu.

Gizartea, Estatua eta Zuzenbidearen artean ematen diren erlazioak aztertu
aurretik, erlazio horiek garatzen diren une historikoaren azterketa bat egitera
behartuta gaude, modu horretara soilik uler daitekeelako erlazio horien
zergatia.

Aipatu dugun bezala Zuzenbidearen Teoria deritzon ikasgai honi hasiera emateko
funtsezkoak diren hiru terminoen arteko harremana zein den zehazten saiatuko
gara. Hiru termino horiek GIZARTEA, ESTATUA ETA ZUZENBIDEA dira, halaber.

Zuzenbidearen Historialariak Zuzenbidea zer den definitzen saiatu direnean,
Zuzenbidea errealitate historiko bat dela esan dute, hau da, momentu zehatz
batetan existitu eta aldatzen dena, eta beraz, berau zer den ulertu ahal
izateko, geure buruari galdera hura egiten diogun une historiko bakoitzeko
egoera politiko- soziala zein den kontutan hartu beharko dugula esan digute.

Baina Zuzenbidearen historiari buruzko zerbait ezagutu ahal izateko,
beharrezkoa izango da ezagutu nahi dugunari buruzko nozioren bat izatea,
bestela ez dugulako jakingo ez non ezta nola bilatu. Zuzenbidearen
Historialariek planteatutako Teoria, funtsean, honakoan oinarritzen zen:
Gizarteak, Estatua eta Zuzenbidearen artean ematen diren erlazioei buruzko
Teoria edo eta ideia bat izateko, erlazio horien historiara jo behar du
halabeharrez, baina historiara jotze horrek aurretik existitzen zen Teoriara
jotzea suposatuko luke, teoria horrek zehaztuko ligukeelarik non eta nola
bilatu eta garrantzitsuago dena: Zertarako bilatu?.

Gainontzeko zientzia guztietan gertatzen den bezala, Zuzenbidearen Teorian ere,
oso ikuspegi ezberdinak daudela aztertuko dugu, eta modu honetara istorian
zehar Gizartea, Estatua eta Zuzenbidearen arteko harremanak definitu eta
zehaztu dituzten teoria guztien artean ezberdintasun nabarmenak daudela ikusiko
dugu. Baina ez hori bakarrik, teoria bakoitzak aipatutako hiru kontzeptu horien
artean ematen diren harreman egokienak, beharrezkoak eta ukaezinak direnak edo
eta bazter daitezkeenak eta baliorik ez dituztenak zeintzuk diren zehaztuko du;
ideia horiek Teoria bakoitzari garaikidea zaion gizartearengan eragina izango
dutelarik.
Gizartea, Estatua eta Zuzenbidea zer diren definitzen duten teoria guzti
horietan gizartearengan eragina izaten saiatuko diren “ balio juizioak” eta
egitateak deskribatzen dituzten “Egitate juizioak” aurkituko ditugu.

Bi figura hauek desberdintzen saiatzeko:

1.-Balio_juizioak: Hauen helburua ebaluatzen edo aztertzen ditugun elementuak
errealitate hutsetik ezberdinak izan daitezkeela aditzera ematea da.
2.-_Egitate_juizioak: egoera zehatz bat aditzera ematea besterik ez da haien
helburua, hori besterik ez dute bilatzen.

BOTERE POLITIKO, BOTERE SOZIALA ETA BOTERE JURIDIKOAREN ARTEKO ERLAZIOEI
BURUZKO ZENBAIT TEORIA.

Ikasgai hau hiru botere horien artean ematen diren erlazioen azterketa bat
izanik funtsezkoa bilakatzen da Zuzenbidearen Teoriaren baitan eman diren
Teoria edo korronte doktrinal nagusietako autoreek esan dutena aztertzea.

Aipatutako bi korronte doktrinal horiek ZUZENBIDEAREN_TEORIA_ARAUEMAILEA
(KELSEN,1986), (HART, 1968) (BOBBIO, 1965) eta ZUZENBIDEA_INSTITUZIO_BEZALA
DEFINITZEN_DUEN_TEORIA (ROMANO 1963), (HAURIOU 1967) dira.

Bata zein besteak Zuzenbidea eta antolakuntza politikoaren -botere politikoa
azken finean- artean ematen diren erlazioak aztertu egin dituzte, Estatua eta
Zuzenbidearen artean harreman pribilegiatu bat existitzen dela ondorioztatuz,
kasu askotan bi termino horien artean ematen den sinbiosiak bien arteko
identifikazioa eragiten duelarik.

Egitate horrek edozein historiografi teoriko, eboluzionismo (historizismoa) eta
fenomenologiaren artean koka daitekeela aipatzera eramaten gaitu;
Eboluzionismoak ideien garapena eta jarraikortasunaezartzen duen bitartean
Fenomenologia ezberdintasunetan oinarritzen delarik.

Ondorengo ikasgaietan bi korronte hauen ezaugarri nagusienak aztertuko ditugu,
eta gaur eguneko Zuzenbidearen Teorian existitzen den Zuzenbidearen kontzeptu
hegemonikoa zertan datza eta modu horretara zergatik garatu den ulertzen
lagunduko digu.

Gaur eguneko Zuzenbideren Teorian existitzen den Zuzenbidearen kontzeptu
hegemonikoak Zuzenbidea soilik Estatuaren Zuzenbidearekin parekatzen du.

Erabilitako eskema honakoa litzateke: Zuzenbidea Gizarteak sortzen duela
aipatzen da. Botere soziala (Gizartea) botere sortzaile bezala ageri da, bera
baita Estatua eta oinarrizko legea (edo Konstituzioa) sortzen duena. Aldi
berean Botere sozialak sortutako legediak ORDENAMENDU JURIDIKOA sortzen du
ikuspegi faktiko eta zilegitasun-emaile bezala, eta aldi berean Estatua,
Gizartea eta Zuzenbidearen artean existitu daitekeen bitartekari bakartzat
jotzen da.

Ikuspegi_hegemonikoaren_arabera Estatuak soilik du zilegitasuna zenbait arauri
izaera juridikoa aitortzeko, hau da Estatuak_soilik_erabaki_dezake_arau_bat
arau_juridikoa_dela,_hau_da,_Zuzenbidea_dela_azken_finean.

Zuzenbidearen Teorian autore askok uste izan du Zuzenbidea sor dezakeen botere
politiko bakarra Estatua dela, eta horregatik hartzen da Estatua Gizartea eta
Zuzenbidearen arteko bitartekari, lehen aipatu dugun bezala.

Estatua, bere sorkuntzatik (BODINO), GOI MAILAKO BOTERE, SUBIRANO ETA BAKARRA
bezala definitua izan da, baina jakin badakigu Gizartean, Estatuko botereaz
gain, badirela beste zenbait botere, hala nola, ekonomikoa, erlijiosoa...
beraz, Estatua edo botere politikoa gizartean existitzen diren gainontzeko
botere politikoetatik bereizteko erabiltzen den arrazoia Estatuak HERTSAPENA
ETA ZEHAPENAREN MONOPOLIOA duela esan ohi da, hau da, Estatua Zuzenbidearen
monopolioa duena da.

Modu honetara gizartearen antolakuntza beharrak Estatuaren bidez Zuzenbidera
pasatzen dira (Estatuaren hertsapena erabiltzeko boterea, botere exekutibo eta
botere judizialaren bidez). Estatuak Zuzenbidearen bidez zehaztu eta definitzen
dituelarik nola izango diren erlazio horiek.

Ikuspegi honetatik ELIAS DIAZ-ek (1998) planteatzen duen galdera honako hauxe
da: antolakuntza hura gauzatzeko erabili beharko dugun antolakuntza politiko
eredua zein izango da?. Gaur egun Mendebaldeko gizarteetan, zalantzarik gabe,
galdera hura erantzutean danak ados egongo lirateke eta botere soziala eta
botere politiko- juridikoaren artean ematen diren erlazioak eraginkorrak eta
zilegiak izan daitezen Estatua edo eta botere politikoa demokratikoa izan behar
dela erantzuten, beharrezkoa iznango litzatekeelarik Estatua guztion
partehartzea eta berdintasuna aldarrikatzen eta bermatzen duen sisteman
oinarritzea – soilik formalki bada ere-.

Esan bezala Mendebaldean gailendu den Estatu Modernoaren eredua demokratikoa
izan da baina horrek ez du esan nahi existitu daiteken estatu eredu bakarra
Estatu Demokratikoa denik.

Ekialdeko Europan eman diren azken gertakarien ondorioz Estatu Demokratikoaren
aldeko aldarrikapenak gero eta gehiago zabaldu egin dira, baita hasieran
antolakuntza eredu horren aurka zeudenen artean ere; baina horrek ez du esan
nahi Demokrazia existitu daiteken gizarte-antolakuntza eredu bakarra denik, eta
mota ezberdinetako Estatuak aurki ditzakegu baita Mendebaldeko herrialdeetan
ere. Dena den, esandakoak ezin du bermatu erregimen pluralistak ezin direla
antagonikoak diren beste sistema batzuetan eraldatu, Mendebaldean behin baino
gehiagotan gertatu izan den bezala (Weimarreko Alemanian gertatu zen bezala).

Azken adibide hau ez da bakarra izan eta Mundu mailan sarritan holako egoerekin
aurkituko gara. Kolonizatutako herrialdeetan bederen, Estatua -antolaketa eredu
bezala- kanpotik inposatua izan zen baina ikusiko dugunez kolonialismoarekin
amaitu ondoren, herrialde horiek badirudi ez dituztela aurreko Estatu horien
antolakuntza sistemetako erakunde berdinak sortuko. Hego Amerikan, adibidez, bi
mendetako independentziaren ondoren pluralismoa zenbait diktaduren artean eman
den pintzelada bat besterik ez da izan. Eta zer esan Afrikari buruz? Bertan
herrialdeen arteko mugek banaturik zegoena batu eta batuta zegoena banatu
zutelarik.

Orain arte ikuspegi historizistak ezin izan du Munduan zehar eman diren
gertakari hauen arrazoia justifikatu, hau da, bazirudien garapenaren bidez eta
gatazken amaierarekin egoera baretu eta konpondu behar zela, baina aurreko
adibideekin ikusi dugun bezala ez zen horrela gertatu. Dena den ez badugu
ezkortasunean erori nahi uste dugu Historian eman den zentzuaren galera ez dela
zentzugabekeri unibertsal bat bilakatu behar, erlatibismo absolutu eta
absolutistan.

Estatua eta Zuzenbidearen artean existitzen den erlazioa ukatu gabe, ezin dugu
onartu ezin dela Zuzenbiderik existitu Estatu ereduko antolakuntzarik ez duten
gizarteetan, nahiz eta ideia hau Zuzenbideko teorilari gehienek babestu.

Zuzenbidea eta botere politikoaren artean ematen diren erlazioak aztertzeko
ANTROPOLOGIA JURIDIKOAK sortutako datuak, ezagupenak eta metodoak erabiliko
ditugu, ikuspegi etnozentristatik zertxobait aldenduz.

Ikasi eta ikusiko dugunaren arabera ezin izango dugu mantendu gure eredu
politiko edo eta sozialekin bat ez datorrena ez dela arrazionala edo eta orden
edo antolakuntzarik gabekoa denik.

Deigarria da gaur egun ez dela unibertsalki onartutako Zuzenbidearen definizio
bat lortu, Estatua edo eta Gizartearen kontzeptuekin gertatu den bezala, eta
horregatik Zuzenbidea zer den ikasterakoan Mendebaldeko estatu modernoetan
erabiltzen den definiziora soilik mugatzea ez litzateke nahikoa izango. Gainera
definizio horretara mugatuko bagenu Zuzenbidearen adiera, Zuzenbidearen
Teoriari historian zehar arrezagutu zaion ikuspegi unibertsalista ukatuko
genioke.

Zuzenbidea zer den ikasterako orduan estatu antolakuntzarik ez duten
gizarteetan ematen den Zuzenbidea aztertuko ez bagenu gure ikasgaia motz
geratuko litzateke. Modu berean Zuzenbidea zer den ikasterako orduan kodeetan
idatzita dagoen araudia soilik ikasiko bagenu ere gure ikasgaia ez litzateke
osoa izango, Zuzenbidea idatzitako lege batzuen bilduma baino gehiago baita,
Zuzenbidea ez da soilik Zuzenbide Positiboa.

Orain arte irakurri duzuenarekin ohartuko zineten ikasgai hauetan aztertuko
ditugun gaiak ez direla historian zehar batere baketsuak izan, hau da, ikuspegi
oso ezberdinak agertu izan dituzte autoreek eta gaur egun ere oso eztabaidatuak
dira, baina Zuzenbideko ikasleak zareten heinean gai hauen inguruan ematen
diren eztabaiden berri izan behar duzuela uste dugu.

Azkenik gai honetan sexu-genero kategoriaren sorrerari buruzko zenbait gogoeta
planteatuko ditugu, kontutan izan emakumeen eta gizonen arteko berdintasun
printzipioa legez aitortutako printzipio bat bezala ez dela betidanik existitu
eta nahiko kontzeptu berria dela, beraz, ezinbestekoa da Demokrazia edo eta
gizarte ereduak aztertzen ditugunean gai honi buruzko zenbait gogoeta
planteatzea.


        II.-_ESTATUAREN_ZUZENBIDEA:_ZUZENBIDERAREN_IKUSKERA_HEGEMONIKOA


Sarritan planteatzen den galdera bat Zuzenbidearen funtsaren zergatiaren da,
hau da, zergatik dira derrigorrezkoak legeak?, zergatik bete behar dira? Eta
gehienetan galdera honi erantzuteko erabili ohi den azalpenean edo erantzunean,
Zuzenbidea_eta_botere_politikoaren_arteko_berdintasuna_aldarrikatu_izan_da.

Estatua, Gizarte batetako antolakuntza eredu bezala ulertzen badugu, arretik
egindako galdera guzti horiek erantzunda geratuko lirateke, modu horretara ere
legeen derrigortasuna ere justifikatuko litzatekeelarik.

Alde batetik Estatu Modernoaren kontzeptuaren elementu bat, SUBIRANOTASUNARENA
da, botere politikoaren funtsezko ezaugarri bezala jotzen delarik.
Subiranotasun horren bidez Estatua “batu”, “absolutisatzen da” eta “betierekoa
bihurtzen” da. Modu honetara Estatuak botere subiranoa badu, berarengandik
eratortzen den guztia hertsiki bete beharko da.
Zuzenbidearen Tª JURIDIKO KLASIKOAREN ustez, Zuzenbide positiboaren
derrigortasuna Zuzenbide naturalean bilatu behar da, baina aldiz
IUSPOSITIBISMOARENTZAT -Zuzenbidearen teoria modernoan ikuspegi garailea izan
dena-, Zuzenbidearen funtsa edo hobe esanda Zuzenbide positiboaren
derrigortasunaren funtsa BOTERE SUBIRANOAN bilatu behar da.

IUSPOSITIBISTEK egitatezko botere subiranoa Zuzenbidearekin bategitea bilatzen
dute, eta baita premisa hura bete ere. Zuzenbide positiboa Estatu modernoaren
jaiotzarekin bat egiten dute. Zuzenbide positiboa, Estatu modernoak Zuzenbideko
Estatuaren eremutik kanpo egikaritutako indarkeri edo bortxa ilegal edo ez-
zilegia arautzeko asmoz sortu dela aipatuz.

Hauentzat, iuspositibistentzat alegia, biolentzia eta Zuzenbidea edo indarra
eta Zuzenbidea banaezinak diren bi kontzeptu edo elementu dira.

Iuspositibisten ustez, Estatuak boterea edo subiranotasuna modu zilegian lortu
duenez, indar zilegia egikaritzeko eskubidea jaso du; estatuaren boterea
politikaren subjektu bakarra bihurtu duelarik.

1.- ZUZENBIDERAREN TEORIA ETA ESTATUA ETA ZUZENBIDEAREN ARTEKO HARREMAN
PRIBILEGIATUA.

Gure kultura juridikoaren helburu nagusienetariko bat Zuzenbidea gizartean
ematen diren beste arau multzo edo ordenamendu arauemaile batzuetatik bereiztea
izan da, besteak beste erlijioa, morala... e.a.

Horregatik esan ohi da Zuzenbidea aipatutako ordenamendu erlijioso edo eta
moraletik bereizten dela Zuzenbidearen edukia gizakiaren ekintza baten eragin
sozialean baitatza, hau da, ekintza hura Gizarte beraren sorkuntzarengan duen
balioan oinarritzen da. Horregatik Zuzenbide arauen eraginkortasunak
Zuzenbidearen gaur eguneko karakterizazioan garrantzi gehien duen gaia da.

Baina giza arauek ez lukete inongo baliorik izango hauen betearazpena
ziurtatzerik ez balego, lehen aipatu dugun beste sistema arauemaile (erlijioa,
morala...) haien arauak betetzeko gai baitira ere.

Zuzenbidearen Teoria nagusienetan, Zuzenbideko arauen berezitasunak ez dira
bere edukian aurkitzen, arau horiek ematen dituzten autoritateen izaeran
baizik. Beraz, Zuzenbidearen Teorian Zuzenbidea zer den definitzerakoan eta
Zuzenbidea eta Estatuaren arteko harremanak zehazterakoan garrantzi handia
izango duen beste gai bat AUTORITATAE eta AURTORITATE HORREN ZILEGITASUNA
izango da, hau da, Zuzenbidearen Teoriaren beste helburu bat autoritate horri
botere hura nondik eratortzen zaion zehaztea izango da.
Zuzenbidea beste giza ordenamendu arauemaileetatik ezberdintzen duena
Zuzenbideko arauak ezartzeko modua eta hauen betearazpena ziurtatzeko modua
dira. Zuzenbideak arautzen duena aplikatzen du, hau da, indarra erabiltzen du
baina era zilegi batetan (RESTA 1995).

Kontutan hartzen badugu ordenamendu juridikoak baduela bere esku zenbait
organo, zeinen eginbehar nagusienetariko bat Zuzenbidearen sorrera eta mantenua
dena, ez zaigu zaila izango ulertzea Estatu gisako antolakuntza politiko
batetan Zuzenbidearen sorrera eta mantenu organo horiek Estatuaren organoak
izango direla. Baina egitate hau frogatu ahal izateak ez digu ahaztuarazi behar
gure jarduera politiko eta kulturalaren ondorioz joan dela Zuzenbidea
gainontzeko sistema arauemaileetatik bereizten, Ordenamendu Juridikoa sortzera
bideratuta dauden instantzia legegile eta judizialen sorreraren bidez. Beraz
Estatua eta Zuzenbidearen artean banaezina den lotura bat onartzeak frogatzen
duen gauza bakarra zera da, prozedura honetan Estatu Subiranoa izan dela
hertsapen fisiko zilegia egikaritzeko monopolioa lortu izan duena, gainontzeko
instantzia autonomoen aurrean ekintza eskumena edo eta jarduteko eskumena duen
entitatea izatera heldu delarik. Zentzu honetan esan daiteke ez dagoela
funtsezko arrazoirik Zuzenbidetzat hartzeko soilik Estatu egitura duten
antolakuntzetako organoek sortutakoa, hori baieztatzeko zioak erlatiboak eta
arbitrarioak direla ikusi dugularik.
Baina Estatuari egokitzen zaion botere hura historikoki eta kulturalki gertatu
izan diren zenbait egoera ezberdinengatik eman da. Hau da, zentzu batetan
gizartean, Zuzenbidea gainontzeko giza arauetatik bereizteko, instantzia
arauemaile eta judizialak sortu izan ditu Estatuak, Ordenamendu Juridiko bat
sortzeko asmoz, eta prozesu horretan Estatuak lortu du zilegizko hertsapenaren
monopolioa.

Aurrerago ikusiko dugunez, nahiz eta Estatuari arauak emateko subiranotasuna
aitortu, posible da estatu mailako egitura batetan antolatuta ez dauden beste
talde edo antolakuntza politikoei zuzenbideko arauak sortu eta betearazteko
eskumena ematea, edo eman ahal izatea, Zuzenbideak duen beste ezaugarri bat
indarra zilegitasunez egikaritzeko aukera izanik, hau ez baita Estatuarena,
indar zilegia Estatuak egikaritzen duen indarra soilik izango dela uste ez
badugu behintzat.

Edozein kasutan, gure kultura juridikoak Zuzenbideari Estatu mailako izaera
ematen jarraitzen dio, Zuzenbidearen baliozkotasun formalaren iturria Estatua
dela uste baitu, honek bere organoen bidez Zuzenbidea ezarri eta bermatzen
duelako, eta Zuzenbide konsuetudinarioaren baliozkotasunerako baldintzak
ezartzen dituelako.

Teoria honi kritika ugari egin dakioke, eta besteak beste, PIERRE CLASTRES-ek
(1974) aipatzen du oso adierazgarria den bat: badaude zenbait eduki edo
elementu juridiko ez direla soilik Estatuarengandik at existitzen, baizik eta
Estatuaren kontra.

Estatua eta Zuzenbidea parekatu nahi duten Teoriek ez dute kontutan hartzen,
nahiz eta Estatua guztiz indartsu eta totalitarioa izanik ere, honek ezin
izango duela bereganatu eta are gutxiago ezabatu, gizartean ematen den
errealitate guztia eta beraz, gizarteak duen Zuzenbidea sortzeko ahalmena.

Arestian esandakoagatik pentsa genezake zuzenbidearen kontzeptuaren ezaugarri
nagusiena HERTSAPENArena dela eta bide batez ere honek duen erlazio estua
Estatuarekin, honek baitu zilegitasuna soilik hura erabiltzeko, baina hau
horrela dela ezin daiteke esan, gaur egun Estatu mailakoak ez diren beste
egitura politikoek ere badutelako hertsapena erabiltzeko eskumena.

Adb: Nazioarteko zuzenbidearen kasua: Ez da Nazioarteko zuzenbidea existitzen
ez baita Estatuek bere aginduak bete dezatela ziurtatuko duen organorik
existitzen?

Gaur eguneko gure gizarteetan ulertezina bazaigu ere Zuzenbidearen
baliozkotasuna Estatu- Zuzenbidearen arteko binomiorik gabe, ezin dugu pentsatu
edo ulertu Zuzenbidea gaur eguneko Estatuen funtsezko betekizun edo legezko
baldintza bat bezala, edo beste modu batetara esanda, ezin da baieztatu
Estatuaren existentzia berak Zuzenbidearen existentzia bermatzen duenik.
HELLER-ek (1990:209) gogorarazten digu: sin el carácter de creador de poder que
el derecho entraña no existe ni validez jurídica normativa ni poder estatal;
pero sin el carácter de creador de derecho que tiene el poder del Estado no
existe positividad jurídica ni Estado. La relación entre el Estado y el Derecho
no consiste ni en una unidad indiferenciada ni en una irreductible oposición.
Por el contrario, esa relación necesaria de las esferas separadas y admisión de
cada polo en su opuesto”.

Zentzu honetan, esan behar dugu ezin dugula murriztu Zuzenbidearen ikasketa
erromatar sistema eta Common- Law sistematara, mendebaldeko sistema hauetaz
gain egon badaudelako beste sistema politiko juridiko ugari.

Aurretik aipatu dugun bezala, giza talde guztiek haien portaerak bai osatzen
duten gizartearen barruan eta baita gainontzeko taldeekin ere arautuak izaten
dituzte eta beraz gobernurik ez dutenik ezin daiteke esan; horren ondorioz, guk
Zuzenbidetzat hartzen dugunaren antzeko ordenamendu juridikoak badituztela esan
daitekeelarik..

Afrikako zenbait herritan ordena poliziaren bidez mantentzen da, beste
kontinente batzuetan aldiz, Papuen herrian gertatzen den bezala, ordena
pertsuasio moralaren bidez mantentzen da. Zuzenbidearen betearazpena toki
batzuetan Erregearen eskuetan dagoen bitartean beste herrialde batzuetan
mendeku odoltsuaren bidez gauzatzen da, Melanesian bezala adibidez.

Gizarte ordenamendu bakoitzak, hala ere, badu bere ordenamendu juridiko mota,
legeak betearazteko sistema propioa, bakoitzak bere berezitasunekin.

Sarrera honen ondoren, Zuzenbidearen Teorian, Estatuaren ikuskera
hegemonikoaren gailentzera nola heldu garen aztertuko dugu.




2.- ESTATUAREN SORRERA ETA BERE TIPOLOGIA


Estatua antolakuntza politikoko eredu historiko bat da, hau da, gizartea edo
gizaki multzoa antolatzeko eredu zehatza bat. Hala ere gaur egun existitzen den
eta guk ezagutzen dugun gizarte eredua ez da beti guk ezagutzen dugun bezala
existitu, eta noski eredu honetara heltzeko historikoki eman den garapena ez da
toki guztietan modu berean gauzatu.

Teorilari gehienen ustez hiru dira, gutxienez, gizarte bat antolatzerako orduan
antolamendu estatala duela esateko bete- behar dituen baldintzak:

1.- Lurraldea
2.- Populazioa
3.- Boterea

Estatu antolakuntza ereduaren sorrera uneari dagokionez ere teorilari gehienak
ados daude eta hura XV mendean kokatzen dute, lurralde monarkien sendotzearekin
batera hain zuzen ere.

Antolamendu eredu honen sortzaile teorikoak MAQUIAVELO, BODIN, HOBBES, LOCKE...
izan ziren.

Estatu eredu honen amaieraren inguruan ordea ez dago erabateko adostasuna
autoreen artean

Bere sorkuntzatik gaur egun arte Estatu eredu edo tipologia ugari eman dira,
besteak beste:
   1. Estatu printzipioa
   2. Estatu- Nazioa
   3. Estatu- gizartea
   4. Estatu- Administratzailea
   5. Estatu- Alderdia
   6. Estatu- Indarra
   7. Nazio- Estatua
   8. Estatu- zientifikoa

Gaur egun ezagutzen dugun Zuzenbide Estatuaren definizioan eta ikasketan sartu
aurretik, bere bertsio liberal, sozial eta demokratikoan, kontutan hartu behar
da XV. mendea baino lehen beste antolakuntza politiko batzuetan ere existitu
izan zirela gaur eguneko Estatua definitzen duten elementuak. Adibidez Greziako
hiri –estatuetan hiria publikoa zen, hau da, gizakien eremu naturaltzat hartzen
zen estatua bera.






3.- ESTATU ABSOLUTUA

A) GERTAKARI HISTORIKOAK
Estatu Absolutuaren sorrera XV. Mendean kokatzen da, Erdi Arotik Berpizkundera
igarotzean hain zuzen ere.Baina antolamendu eredu honen aurrekariak lehenago
kokatu behar dira.

Erromatar Inperioren krisialdiarekin batera Europako Erdialdean eta
Mendebaldean zenbait erreinu sortzen hasi zen (Erdi Aroaren sorreran) garai
latzak eta gogorrak izan ziren lurralde horietan bizi ziren biztanleentzat,
botere- zentralizatu baten pean bizitzera ohituta egonik eta hainbat guda,
gerrate eta krisialdi ekonomiko, politiko eta kulturalen ostean erraz uler
daiteke garaiko gizarteak zerbitzari izaera errez onartzea.

Zerbitzari izaera definizioz zera da, babes armatua jasotzearen truke gizakiek
haien lurra eta leialtasuna ematen zieten jauntxoei. Hasiera baten pentsa
genezake jauntxo horiek erregeak zirela, baina garai horietan nahiz eta
Erregeen figura presente egon eta bere boterea ez zen ukatzen politikoki edo
juridikoki, Jauntxo Nagusiak ziren haien zerbitzariei babes armatua eskaintzen
zietenak eta ez Erregeak orokorrean.

Beraz botere publikoa ez zen era absolutuan Erregearen eskuetan geratzen, eta
honek Jaun Feudalen eskuetan sakabanatu behar izaten zuen lehen aipatutako
menpekotasun militarraren ondorioz. Baina botere politikoaren atomizazio edo
dispertsioa ez zen hor amaitzen, Jaun Feudal horiek ere, maila txikiagoan bazen
ere, haien boterea beste noble batzuekin banatzen zutelako.

Prozesu honetan feudalismoa sortu zen, botere politikoaren dispertsioa eta
gizartearen antolakuntza estamentala izan zirelarik sistema honen ezaugarri
nagusienak.

XIII mendean egoera aldatzen hasten da. Alde batetik Erregeak haien boterea
indartzen hasten dira, garai horretan lortutako garaipen armatuen ondorioz.

Garaipen horiek herrialdeen arteko mugak gehiago zehazten lagundu zuten eta
beraz, erreinu bakoitza oinarrizko egitura politikoa bilakatuko da, bertako
biztanleak erregearen menpekoak bihurtuz: Erregea_beraz,_botere_politikoaren
titularra_bihurtzen_da_orduan.

Garai honetako zenbait teorilari, erregearen botere politikoa nobleen
boterearen gainetik kokatzen hasten dira eta erregeak subiranotasuna duela
aipatzen hasiko dira.

Gertakari politiko hauetaz gain, garai honetan gizartean eman ziren zenbait
aldaketek hirien gailentzea ekarriko dute, egoera berri honek pixkanaka-
pixkanaka feudalismoaren desagerpena ekarriko duelarik.

Egoera berri honetan ere Estatuaren definizio berri bat sortzen da: ESTATUA
SUBIRANOA DA, BERE BAITAN BOTERE ABSOLUTUA DUELARIK. Estatu Absolutua
deritzogun eredua sortu zen orduan. Estatu eredu edo ideia horrek iraultza
liberaletaraino iraungo zuelarik.

B) ESTATU ABSOLUTUAREN SUPUSTU TEORIKOAK
DIAZ ROCA (1997) bezalako autoreak, PIRENNE ETA MARAVALL historialariak
gogoratuz, esaten zigun Berpizkundean sortzen den Estatua ez zela derrigorrez
Estatu Absolutu eta autoritario bat izan behar, liberalismorako edo eta
demokraziarako joera agertzen zuten zenbait ezaugarri agertzen baitzituzten.
Baina XIII. mendean hasi zen boterearen zentralizazioarekin, eta erreinuetan
erabakiak hartzen zituzten goi mailako organoen sorrerarekin planteatzen zen
galdera honako hauxe zen: nork kontrolatu behar zituen organo horiek? Erreinuen
sorreratik (XIII. Mendean) XV. Mende arte bi dira galdera horri eman zaizkion
erantzunak:

1.- PAKTUEN_ALDEKO_TEORIA- ren arabera, boterea erreinua eta Erregearen artean
banatuta zegoen.

2.- MONARKIAREN_IKUSPUNTU_AUTORITARIOA-ren arabera, botere politikoa erregearen
boterearekin parekatzen da.

Gailendu zen Estatu Modernoaren definizioan Estatuaren autoritarismoa
azpimarratu behar zen, eta beraz, Estatu Absolutuaren irudia hartu zuen
antolakuntza politiko horrek.

Estatu Absolutu honen ezaugarriak honako lau hauek dira (CALVO GARCIA,1989:22):

1.- Estatu eredu horrek bere botere politikoa zenbait instituzioetan oinarritu
zuen:
   1. monarkia
b)kontseiluak
©)funtzionarioak
d)burokrazia
e)armada
f)diplomazia
g)ogasuna

2.- Estatuak botere militarraren monopolioa zuen
3.- Erregearen Zuzenbide idatzia Zuzenbide konsuetudinarioaren gainetik
kokatzen zen
4.- Estatuak funtzio estamentalak eta eklesiastikoak betetzen zituen.

Erregearen botere politikoaren lehentasunak oinarri zituen ideia erlijioso zein
ideologikoak ondorengo eskeman oinarritzen ziren:

1.- Gizakiak haien kabuz ez dira bizitza sozialean politikoki antolatzeko gai.

2
.- Bizitza soziala ez da posiblea izango hura egituratzen duen botererik ez
bada existitzen(zenbait gertakarik, gudak besteak beste adierazi duten bezala).

3.- Aurretik aipatutako egoera bi ikuspuntu ezberdinetatik azaltzen da:

   1. Alde batetik batzuen ustez, Jaungoikoaren Zuzenbidean oinarritzen direnak
      hain zuzen ere, bizitza soziala botererik gabe posible ez dela
      argudiatzeko “oinarrizko bekatuan” oinarritzen dira.

   1. Beste batzuen ustez, eta Zientzian oinarrituz, Hobbes-en Paktu Sozialaren
      Teorian oinarritzen direnak aurkitzen ditugu. Hauentzat gizakiak izaera
      agresiboa eta antisozialeko izaki bat delarik.

4.- Babestu nahi den ondasunik garrantzitsuena AUTOKONTSERBAZIOA da, eta beraz
ezinbestekoa da orden sozialaren segurtasuna eta bakea bermatzea.

Botere politikoak, estatu mota honetan, jainkozko izaera du, eta beraz, botere
bakar eta absolutu hura Lurrean pertsona bakarrak egikaritu behar du: Erregeak.

Erregeak beste pertsona batengan bere boterea eskuordetuko balu, beste horri
boterearen parte bat onartuz, erregea bere boterea ukatzen egongo litzateke,
boterea bat eta bakarra delako, eta beraz pertsona bakarrak izan eta egikaritu
behar du.

HOBBES-en ustez “Erregearen boterea ez da zenbait botereen batuketa soil bat,
BOTEREA baizik, posible den bakarra. Modu berean “Borondate subiranoa” ez da
borondate ezberdinen batuketa bat, gizaki bakar baten borondatea baizik”.

Erregearen boterea Jaungoikoaren boterean oinarritzen dela esatean, nolabait
botere hura Zuzenbide positiboaren menpean ez dagoela esaten da, botere
positiboa erregearen boterearen ondoren sortu baita. Honen ondorioz erregearen
onespena beharko du Zuzenbide konsuetudinarioak eta horretaz gain Erregearen
botereak Zuzenbidearen zenbait arlo arautuko ditu.

Egoera honetan Erregearen botere absolutuak botere guztiak egikarituko ditu:
EXEKUTIBOA, LEGEGILEA ETA JUDIZIALA.

ERREGEAREN BOTEREA ETA ZUZENBIDEAREN ARTEKO ERLAZIOAK.

Erregearen boterea absolutua zela esan badugu erre, horrek ez du esan nahi ez
zuela inolako mugarik izango, edo eta ez zuela inolako araurik bete behar.
Honako hauek dira, besteak- beste, erregearen botereak bete behar zituen muga
horiek:

1.- Erregeak ezin zituen Erreinuaren Oinarrizko Legeak urratu.

2.- Jaungoikoaren Zuzenbidea Errege boterearen oinarritzat jotzen zenez, honek
ezin zuen Jaungoikoaren Zuzenbideak ezartzen zuena ukatu. Jaungoikoaren
zuzenbide horren islada eta funtsa Moralean eta Zuzenbide Naturalean aurkitzen
zen.

Beraz, Jaungoikoaren Zuzenbidea erregearen boterearen oinarria den bezala muga
ere bada. Momentu honetan JUSTIZIAREN ideia sortzen da eta baita Erregea tirano
bat ezin dela izan agintzen duen ideia ere.






3.- Garai honetan zenbait instituzio sortu zirela esan dugu, horien
existentzia, hein txiki batetan, erregearen botere absolutuari ere muga bat
suposatzen dutelarik.

ESTATU ABSOLUTUAREN TEORIA GARATU IZAN DUTEN FILOSOFOAKhonako hauek izan dira
kronologikoki:

   1. MAQUIAVELO
   2. BODIN
   3. HOBBES

Hirurek uste dute –ezberdintasun nabarmenekin bada ere- beharrezkoa dela
Estatua komunitate politiko bat bezala existitzea, horren bidez komunitate
zibilaren existentzia baketsua bermatzeko.MAQUIAVELO-kPrintzea sortzen du.JEAN
BODIN-ek subiranotasunaren ideia botere absolutu eta bakarra bezala definitzen
du. Eta THOMASHOBBES-en ustez gizakiak etengabeko borrokan daude bata
bestearekin, denek nahi baitute besteek dutena. Denak- denen kontrako gerra
saihestu nahi bada, itun bat behar da, berak GIZA KONTRATUA deitzen duena:
Kontratu honen funtsa hauxe da: norberak berezkoa duen askatasunari uko egiten
dio eta subiranoa bihurtuko den beste bati eskaintzen dio. (Subirano hura
Hobbes-ekLEVIATÁNdeitzen du). Momentu horretatik aurrera subiranoa da bere
menpe dauden guztien bizitzaz disposatzen duena eta modu honetara bakea
ziurtatzen du.

Hobbes-en ustez norberak egiten duen askatasunaren ukapen horretan datza
subiranoaren boterea eta ez Jaungoikoaren Zuzenbidean, baina Jaungoikoak
kontratu Soziala onetsi dezakeela pentsatzea ere ez da Hobbes-en teoriarentzat
arazo bat, zentzu batetan onartu dezakeelako.

LEVIATÁN edo subirano horri eskaintzen zaion boterea zatiezina da, ezin da
banatu botere ezberdinen artean. Botere bakar hura subirano bakarrak egikaritu
behar du eta absolutua izan behar da, Erregeak ezin du inolaz ere bere
menpekoak obeditu.

Hobbes- en ustez Errege edo subiranoak honako eskuduntzakditu:

1.- Arauak emateko eskubidea du, arau horien bidez pertsona bakoitzak bere
jabegoa zein den jakingo duenez, inork ezin izango dio beste batihura kendu
jarduera “ez- zilegi” edo “ilegal” bat egin gabe.

2.- Justizia administratzeko eskubidea du.
3.- Gerra eta bakea erabakitzeko eskubidea du.

Hobbes-en teoriaren arabera, nahiz eta Erregearen boterea erabatekoa izan, eta
zentzu handian errepresiboegia, botere eza botere subiranoa baino askoz ere
kaltegarriagoa da.




4.- ESTATU LIBERALA.

4.1.- GERTAKARI HISTORIKOAK

Lehen aipatu dugun bezala, Estatu absolutua Erdi Aroko zatiketaren ondorio bat
izan zen bezala, Estatu Liberala ere Estatu Absolutuaren krisialdiari erantzun
bat emateko sortu zen.

Orain planteatu behar dugun galdera honakoa da: Nondik sortu edo eratortzen zen
Estatu Absolutuaren krisialdi hura? Ondorengo azalpenean komunitate akademikoak
galdera hura erantzuteko onartutako zenbait egitate aipatuko ditugu.

Garai honetan Mundu Berria “aurkitu” zen, eta baita kolonizatu ere. Europan eta
bere Kolonietan burgesiaren garapen handia eman zen eta kapitalismo
komertzialak ere hedapen handia izan zuen. Elementu hauek Monarkia Absolutuaren
giza- oinarriak kolokan jartzen hasi zirelarik.

Baina zer gertatzen da garai berri honetan monarkian existitzen ziren giza
estamentu ezberdinekin? Zein izan zen haien parte hartzea gizarte berrian?

Nobleziari dagokionez, hauek ez dute komertzioan parterik hartzen eta beraz
nobleak pobretzen doazen heinean Estatuan boteredun karguak betetzeari uzten
diote. Hauen ordez, lehengo gizarte estamentalean hirugarren sektorea osatzen
zutenak izango dira orain gorengo karguak beteko dituztenak.

Erregeen politika arazoak garai berri horietan gizartean ematen diren
errealitateko arazoetatik urruntzen doaz eta jadanik Erregea eta bere politika
ez da arazo berri horiei konponbidea emateko gai.

1750. urtean, Iraultza Industrialarekin, ematen da nolabait Absolutismoaren
krisialdia. Garai honetan errekurtso ekonomikoak beharrezkoak ziren, eta beraz
nobleziak gastatzen zituen errekurtsoak beharrezkoak ziren herriarentzat, arazo
berriei aurre egiteko monarkia absolutua erabat ezgaia zela ohartaraziz.

Egoera ekonomiko eta politiko honekin batera garapen kultural berri bat ere
eman zen:

1.-Indibidualismoaren_agerpena: Enpirismo, Arrazionalismo eta Idealismoaren
agerpena.
2.- Iusnaturalismoaren_garapena: korronte honek monarkia absolutuaren oinarriak
kolokan jarri zituen gizabanakoaren askatasunaren aldarrikapena botere
absolutuarekin bateraezina baitzen.

Estatu liberalaren sorrera, Estatu Absolutistaren krisialdiarekin batera ematen
da, baina progresiboki garatzen da lurralde ezberdinetan, lehenengo Britainia
Handian ematen da eta ondoren Amerikan zeuden zenbait kolonietan.

         LIBERALISMOAREN GARAPENA ETA HEDAPENA LURRALDE EZBERDINETAN:

   1. Britainia Handia: 1689.ean eman zen liberal izaerako 1go gobernua.Estatu
      liberala Britainia Handian hain azkar hedatzeko eta ezartzeko arrazoia
      hauxe izan zen: Bertan, garaiko burgesiaren garapen handia eman zen,
      komertzialki oso aktiboa zelarik klase hau, baina bestalde ez zen beste
      tokietan gertatu zen bezala nobleziaren gain-beherakada nabarmen bat
      eman, klase hau Britainia Handian aldaketa guzti hauen aurrean hobeto
      moldatu zelako.

Erromarekin erlijio mailan izandako etengabeko borroka dialektikoek, boterearen
oinarri erlijiosoaren ideia arazo gehiegirik gabe baztertzera eraman zuten.

Erdi Aroan sortutako zenbait bake- instituzioen mantentzeak Britainiar Handiko
legebiltzarra eta sistema parlamentariorako lehenengo urratsak suposatuko du,
liberal izaerako lehenengo Estatua sortzen joango delarik.

b) Ipar Ameriketako Estatu Batuetan:Egoera ezberdina izan zen E.E.B.B.- tan
hasieratik erregimen liberal bat sortu zen, eta honen ezaugarri nagusiena
kolonia izateari uztea izan zen. Eman zen iraultza independentzia lortzeko izan
zen eta oinarri sozio-ekonomiko eta politikoak mantendu ziren
aurretikexistitzen ziren bezala.

   1. Europa kontinentalean eta Ameriketako Erdialde eta Hegoaldean:Lurralde
      hauetan zegoen monarkiak indar handia zuen eta ez zuen aldaketarik
      onartzen. Garai honetan monarkiak Despotismo Ilustratuak aldarrikatzen
      zituen ideiak bereganatu zitue: “boterea herriarentzat baina herririk
      gabe”. Ideia hauek egoera sozio-ekonomiko eta kultural berriei erantzunak
      emateko guztiz antzuak ziren.

****** Egoera honetan, herritarrak monarkiatik aldentzen joango dira Frantziar
Iraultzarekin batera (1789) erregimen liberala ezarriko delarik, Gizakien eta
Hiritarren Eskubideen aldarrikapenarekin batera. ******

Iraultza hau, eta berau aldarrikatzen zituen ideia liberalak Europa
Kontinentalean eta Ameriketako erdialde eta hegoaldean, bi garaitan ezarri
ziren (DIAZ ROCA, 1997:35):

1.- Iraultzaren garaia (1789- 1815)
2.- Monarkia mugatuaen garaia (1815- 1848/68)

4.2.- ESTATU LIBERALAREN SUPOSTU TEORIKOAK

Estatu liberalaren oinarriak ezarri zituzten Filosofoak Ilustrazioko zenbait
autore izan ziren:LOCKE, HUME, KANT, VOLTAIRE, MONTESQUIE eta ROUSSEAU.

JOHN LOCKE-ek, kontutan hartzen ditu besteak- beste bere teoriaren oinarriak
garatzerakoan, lan munduan eman diren aldaketak, Jaungoikoaren Zuzenbidearen
erregimenean emandako krisialdia eta monarkia konstituzionalaren ezarketa.

Locke- ek Jaungoikoaren Zuzenbidearen absolutismoa ukatzeaz gain, Hobbes-ek
ezartzen zuen sumisio kontratua ere ukatzen du, hau da, Hobbes-ek esaten zuena
gogoratuz: gizabanakoak, norberaren askatasun pertsonalari uko egin behar dio
subiranoa bihurtuko den beste bati eskaintzeko (Leviatán), hauxe zen kontratu
soziala edo sumisio kontratua.

Botere Subiranoaren ideia mantentzen da, baina bere edukia aldatzen da. Boterea
absolutua eta zatiezina izaten jarraitu behar badu ere, botere horren titularra
ezin da aurrerantzean Erregea izan, eta titular berria GIZARTE ZIBILA izango
da.

Honek botere subiranoa egikaritzen du, -subiranotasuna azken finean- Estatua
sortzerakoan kontratu sozialaren bidez. Beraz kontratu sozialaren teoria
berrietan botere subiranoa “BOTERE SORTZAILE” bat da.

Botere subiranoaren adierazpen arauemailea Konstituzioa da.
KonstituzioaEstatuaren_goi_mailako_araua da, eta honek jasoko ditu boterea modu
zilegian egikaritzeko beharrezkoak diren ukan- beharrak.

Garai honetan Zuzenbidean berrikuntza garrantzitsu bat ematen da: LEGEAREN
AURREAN BERDINTASUN PRINTZIPIOA sortzen da, eta HIRITARRAREN kontzeptua ere
sortzen da.

Berdintasun printzipio hau ez zen gaur egun ezagutzen dugun terminoetan sortu,
noski, eta hiritar terminoaren barnean ez ziren ez emakumeak ezta ondasunen
jabeak ez ziren gizonak sartzen, zentzu handi batetan hiritar kontzeptua garai
honetan jabegoaren inguruan eraiki baitzen.

Garai_honetako_MARKO_JURIDIKO_berriahonakoetan oinarritzen zen:

1.- BOTEREEN BANAKETA: Momentu honetatik aurrera botere legegile, exekutibo eta
judiziala ezin dirapertsona berdinaren eskutan egon.

2.- HERRITARREN ESKUBIDEEN BABESA boterearen aurrean: Hau honela izanik Lock-ek
mantentzen duena zera da, Gizarte zibilaren antolakuntza eredua den Estatua
beharrezkoa dela botere legegile, judizial, polizial eta militarrarekin, baina
hau edukirik gabeko eredua dela. Ez da Hobbes-ek aipatzen zuen sumisio itunik
existitzen. Hiritarrek (ondasunen jabe direnak) botere legegilea eta gobernua
osatuko dituztenak aukeratzen dituzte. Antolakuntza eredua hiritarrek
aukeratzen dute eta hura mantendu egiten da ongizate- publikoa mantentzeko eta
bermatzeko balio duen bitartean. Baina Estatuak bere eginkizunak ez baditu
betetzen eta eskubide naturalen kontra jotzen badu, Locke-en ustez, hiritarrek
“iraultza sakratua” egiteko eskumena izango lukete, horren bidez hiritarren
eskubide eta askatasunak babestuko duen erregimena sortu eta mantentzeko
helburuz.

3.- BOTERE LEGEGILEA EXEKUTIBOAREN GAINETIK.


4.- GIZONA ETA HIRITARRAREN OINARRIZKO ESKUBIDEEN ALDARRIKAPENA: botere
politikoarentzat gaindiezinezko muga bihurtzen da Aldarrikapen hau.
Modu honetara onartu egiten da botere politikoa ez dela gizartetik at sortzen,
berarengandik eratortzen da, eta beraz, botere horrek ezin du bere existentzia
bera ukatu jatorritzat duen askatasun indibiduala ukatuz.

Lock-ek esaten zuen Estatu sozialean hiritar edo indibiduoaren askatasuna eta
jabegoa direla ondasunik preziatuenak eta soilik muga daitezkeela amankomuneko
erabakiengatik edo hobe esanda, botere legegilearen adierazle den amankomuneko
borondatearen bidez.


5.- ZUZENBIDE ESTATUA

Zuzenbide Estatutzat hartzen da Ingalaterra, Frantzia eta Amerikako Iparraldean
XVII- XVIII mendeetan eman ziren Iraultzetatik sortu eta II. Mundu Gerratearen
ondoren ezarri zen Estatu eredua.

Zuzenbide Estatuak Estatu Liberalaren ezaugarri batzuk bereganatzen ditu, eta
horregatik zenbait autore bi antolakuntza eredu horiek gauza bera zirela
esatera heldu izan dira.

ESTATUAREN TEORIA LIBERALA garatzen duten autoreentzat Zuzenbide Estatua behin-
betiko eta alboraezina den Paktu Sozialaren ondorio bat da (Locke, Monstesquie
edo Rousseau...). Lehenago aipatu izan dugun bezala Paktu Sozial horren
ondorioz gizabanako guztiek berezkoa zitzaien askatasun absolutuari uko egiten
diote Paktu Sozialaren ondorioa den Gizarte Askatasuna eta beste zenbait berme
lortzeko, askatasun absolutu eta natural horrek ez baitzien bizia eta ongi-
izatea bermatzen. Gizarte Zibilak, Paktu Sozialak bete behar dituen helburuak
lortzeko, antolakuntza eredu bat sortzen du, Estatuarena hain zuzen ere.

Modu honetara Estatua deritzogun antolakuntza ereduarekin aurkitzen gara;
Estatua instituziotzat hartuta, jatorrizko botere batetatik eratortzen dena
(edo aurretik existitzen den botere batetatik eratortzen dena); botere horren
oinarria AURRE-JURIDIKOA da eta Bodin-ek eta Hobbes-ek esan zuten bezala
banaezina,_delega_ezina_eta_absolutua_dena.Jatorrizko botere hura subiranoa da,
Gizarteak sortu duena. Estatua sortzen den unean honen juridifikazioa ematen
da, botere sortzaile bezala jarduten delarik Konstituzioa sortzerakoan.

Konstituzioak hainbat funtzio izango ditu: Liberalismoaren teorilarien ustez,
antolakuntza politiko eta boterearen egikaritza ororen azken funtsa, ahalik eta
bizitza egokienaz gozatu ahal izatea bermatzea da, liberalek bermatzen dituzten
balore edo eskubide garrantzitsuenen artean BIZITZA, JABEGOA ETA ASKATASUNA
koka ditzakegu.

Helburu edo funtsa hura lortzeko edozein Konstituziotan bi parte bereizten
dira:

1.- PARTE DOGMATIKOA: Gizarteari bere osotasunean zuzendua; gizarteak berak
ziurtatu behar baitizkio gizarteko partaideei eskubideen eta askatasun
gehienak.

2.- PARTE ORGANIKOA: Antolamendu politikoaren ereduari zuzendua: Estatuaren
egitura ezarri beharko da, botere politikoaren egikaritza egitura politiko
horren barnean ahalbideratu ahal izan dadin.

Beraz aurretik esan dugun bezala, Estatuaren botere politikoa oinarrizko botere
sortzailetik eratortzen da eta horregatik esan dezakegu botere politikoa eta
botere sortzailea ez direla gauza bera.

Botere Politikoak bai materialki eta bai formalki ere Botere Sortzailea baino
maila gutxiago du, Botere Sortzailea, oinarrizkoa eta subiranoa izanik,
amankomuneko borondatetik eratortzen delako.

Aurretik aipatutako guztia kontutan izanik Botere Politikoaren zilegizko iturri
bakarra gizarte zibila dela esan behar dugu eta horregatik beharrezkoa da
botereen banaketa eta Botere Legegilearen gailentzea.

Zuzenbideak oinarri edo eta iturritzat amankomuneko borondatea duela esatean,
Estatuak soilik Zuzenbidearen agindupean jardun daitekeela esan nahi dugu,
hauxe delarik Zuzenbide Estatuaren antolakuntza juridiko- politikoaren
ezaugarri nagusiena.

Zuzenbideak -Legean eta Konstituzioan adierazita nagusiki-, amankomuneko
borondatean oinarria badu, Estatua soilik Zuzenbidean oinarrituz jardun
daiteke, hauxe bihurtzen delarik Estatuak hiritarrekiko duen ekintza bide
bakarra. Estatuaren jarduera Zuzenbidearen mugen barnean kokatzen da, arau
juridikoaren barnean, eta modu honetara Zuzenbide Estatutzat ezagutzen dugun
antolakuntza eredua definitzen da.

Bide honetatik Estatuak Zuzenbidea betearaz dadila lortzeko bideak bereganatu
ditu, eta bestalde arau urrapenak zigortzeko bideak ere arautu ditu, jarduera
guztiak beraz arautuak daudelarik. Arau juridikoa bai formalki eta baita
sustantiboki ere definitzen da, bere edukia eskubide zibilek mugatzen baitute.

Hauxe da Zuzenbide Estatuaren antolakuntza juridiko- politikoa definitzeko
erabili dugun eskema, baina badaude beste zenbait elementu desadostasun
nabarmenak sortarazi izan dituztela Lehenengo eta batez ere Bigarren Gerrate
Mundialaren ondoren.

Eskematikoki aipatu dugun garapenak ezin digu ahaztuarazi egin behar Zuzenbide
Estatu hartan, Estatu Liberalean alegia, teorialariek bereizten zituztela
Gizarte Zibila eta Estatua, hau da, hauen ustez Arau Juridikoa (borondate
orokorretik eratorritakoa) Gizarte Zibilak, Estatua eta Estatuaren jarduera
kontrolatzeko duen baliabide bat ere badela. Modu honetara Gizarte Zibila
Estatua eta bere jarduera kontrolatzeko bide bat bezala erabiltzen da.

Egitate hau oinarri hartuta, ikuspegi teoriko- juridiko garrantzitsu bat
sortzen da, Boterea eta Estatuaren artean ematen den erlazio nahiko abstraktua
garatzen dutelarik teorilariek: Estatu Liberalean ematen dena Legearen Gobernu
bat dela aipatzen dute eta ez Gizakien gobernu bat. Lehenengo adierazle bezala
Britainia Handiko Eskubideen Aldarrikapena aurkitzen dugu (1689), Estatu Batuak
(1776), Frantzia (1789). Eta bigarrenik, Estatuaren jarduera materialki
Zuzenbidearengatik mugatuta egoteak ere teorialari horien adierazpenak
sendotzen du, Legearen gailentzea ematen delako, horren iturri bakarra Botere
Legegilea baita, eta beraz Legea “Nazioaren borondate orokorraren adierazletzat
jotzen da”. Azkenik, garatzen den ideia botere banaketa boterearen jardueraren
berme bezala izango da; boterea titular ezberdinen artean banatzeak soilik ekar
dezakeelako Estatuak lortu nahi dituen helburuak betetzeko modua.

Legearen izaera absolutua baieztatzearen ondorioz (Gobernua Legearena da eta ez
gizakiena), Konstituzioak bere izaera arauemailea galtzen du. Bestalde
filosofia positibistaren eraginez Zuzenbidearen Teoria Formalistak defendatzen
duena zera da: Zuzenbide guztia estatala da, eta hau Lege izaerarekin agertzen
da, Legearen edukia Zuzenbideari ez dagokion gai bat dela aipatuz. KELSEN
bezalako autoreentzat, Zuzenbidea eta Estatua gauza bera dira eta modu honetara
Zuzenbide Estatua soilik Legearen agindupean dago. Estatua Legearen agindupean
dagoen heinean eta beraz berak sortutako legeek agintzen dutena betetzen duen
bitartean, Estatu hura Zuzenbide Estatua izango da, Lege horien edukia kontutan
izan gabe.

Baina 1918 eta Bigarren Gerrate Mundialaren amaiera (1945) bitartean ematen
diren gertakari historikoek Zuzenbide Estatua konstituzionalismo demokratikora
itzul dadila lortzen dute, lehenengo iraultza liberalean ahaztu edo baztertu
ziren zenbait helburu berriro aldarrikatuz.
ELIAS DIAZ-en proposamena jarraituz lau dira gaur egun Zuzenbide Estatu bat
arrezagutzera eramaten gaituzten elementuak:

1.- LEGEAREN INPERIOA: Bi adiera ditu esaldi honek:

   1. Legea bai agintariei eta baita hiritarrei ere aplikatu behar zaie. Estatu
      eredu hauetan legea amankomuneko borondatearen adierazlea da, hau da,
      guztiok parte hartzen dute botere legegilean bere ordezkarien aukeraketa
      librearen bidez, eta beraz, lege horiek guztiengan eragina izango dute.

   1. Konstituzioaren nagusitasuna gainontzeko Lege- Arauen gainetik.

2.- BOTEREEN BANAKETA: 3 dira Zuzenbide Estatu batetan existitu behar diren
botere independienteak: LEGEGILEA, EXEKUTIBOA ETA JUDIZIALA. Orain arte
erabilitako argumentazioa eta logika erabiliz, botere legegilea izango da,
azken finean, beste bien gainetik egongo dena, Legebiltzarrean baitatza
herriaren subiranotasuna eta Legebiltzarrak ematen baitio Estatuari legaltasuna
eta legitimitatea.

3.- ADMINISTRAZIOAREN FISKALIZAZIOA: Administrazioak gizarteko esparru
guztietan gero eta partaidetza handiagoa duenez, beti Legearen agindupean
jardun beharko da. Funtzionari guztiak legaltasun printzipioa hertsiki
betetzera derrigortuak daude eta ezin izango dute arbitrarioki jokatu.

4.- OINARRIZKO ESKUBIDE ETA ASKATASUNEN ALDARRIKAPENAK
: Eskubide hauen aldarrikapenekin batera bigarren eta hirugarren mailako
oinarrizko eskubide bezala ezagutzen diren eskubideak bermatzen dira
(ekonomikoak, politikoak....)



           BIGARREN_IKASGAIA:_GIZARTEA,_ESTATUA_ETA_ZUZENBIDEA_(II)


            I.-_ESTATURIK_GABEKO_GIZARTEA_ETA_ZUZENBIDEAREN_IZATEA.


1.- BOTERE POLITIKOAREN ANTOLAKUNTZA EREDUAK

Antropologia politikoaren barnean egindako ekarpenek gaur egun aurki ditzakegun
antolakuntza politiko ezberdinei buruz hitz egiteko aukera ematen digute,
horien artean “herrialde primitiboetako” antolakuntza ereduak aurkitzen
direlarik. Ikusiko dugunez, azken hauen antolakuntza ereduak Estatu
antolakuntza duten herrialdeen antolakuntza bezain eraginkorrak direla onartu
beharko dugu, elkarbizitza instituzionala ahalbideratzen baitute, eta beraz ez
dira Estatu antolakuntza ereduaren enbrioi soil bat izango. Ikuspegi berri
honetan oinarrituz Zuzenbidearen Teoriari arduratzen zaizkion gaiei buruz hitz
egingo dugu ondorengo ikasgaian: Autoritatea, Juridikotasuna eta Zilegitasuna.

Ikasgai hau, lehenengo ikasgaian komentatzen genuen bezala, gaur eguneko
errealitate juridikoaren konplexutasuna aztertzen saiatzen da. Gaur egun badira
zenbait Zuzenbide ez- estatalak Estatu modernoetako Zuzenbide positiboetako
Ordenamendu Juridikoarekin batera existitzen direnak. Egitate honek ANIZTASUN
JURIDIKOAREN kontzeptura hurbiltzea ahalbideratzen du, eta horretaz gain gure
antolakuntza politiko eta juridikoari buruzko ikuspegi erlatibo eta ezberdin
bat izatera ere eramaten gaitu, gure ustez antolakuntza eredu arrazional eta
logikoa dena, Gizarte primitibo izendatzen ditugun antolakuntza ereduetako
elementuak jasotzen dituelako.

Ukaezina da gaur egun komunitate eredu ugari existitzen direla eta beraz
bakoitzak egituratzeko eta antolatzeko modu ezberdinak dituela, eta guztien
egitura eredu hura ez da guk ezagutzen dugun estatu mailakoaren gisakoa izango.
Teoria politikoaren esparruan, komunitate horien sorkuntza eta garapenari
buruzko galderak izan dira planteatu direnak, ahal bezain laster erantzun bat
behar izan dituztenak gainera.

Komunitate horiek nola, noiz, zergatik eta zertarako sortzen diren zehazteak
lotura politikoa edo antolakuntza politikoa zertan datza zehazten saiatzera
eramango gaitu, eta modu berean, gaur egun existitzen diren Gizarte guztiek
antolakuntza lotura hura duten aztertuko da, hau da, Gizarte guztiak politikoki
antolatuak dauden aztertuko da, eta hala izan ezgero zeintzuk izango diren
antolakuntza eredu ezberdinak, bat baino gehiago egotekotan.

Onartu beharra daukagu gure gaur eguneko Teoria politiko berrienean sortu eta
erabili izan den mitoa KONTRATU EDO ITUN SOZIALARENA izan dela. HOBBES-ek
aipatzen bazuen ere KONTRATU SOZIALA ez zela momentu historiko eta leku zehatz
bakar batetan aplikatu behar, ROUSSEAU, LOCKE eta HOBBES bera izan ziren gaur
egun Teoria politikoan erabiltzen diren kontzeptuak zehaztu izan zituztenak.

Teoria politikoaren garaipen nagusienetariko bat Estatua antolakuntza
politikoaren adierazle garatu eta perfektuena bezala definitzera eraman
gaituena izan da. Teoria honentzat, halaber, Estatu antolakuntzarik gabeko
gizarteak lotura edo lokarri politikorik gabeko gizartetzat hartzen zirelarik,
azken hauek ez zutelako Estatu mailako antolakuntzarik.

Mito honetan oinarrituz, urte luzez pentsa izan da “gizarte primitibo” bezala
ezagutzen ditugun gizarte horiek egoera natural horren adibide garbiak zirela,
gizarte horiek inolako egitura zein lotura politikorik ez zutela aldarrikatzen
zen. Nolabait, Paktu Sozialaren mitoak ere gure gaur eguneko gizarteetan ematen
den egitura politikoa edo antolatzeko eredua hobeto ezagutzeko aukera eman
digu. Baina lokarri politikoa zer den eta egitura politikoa zertan datza
ulertzea zailagoa da Estaturik gabeko gizarteei lotura hura izateko aukera
kentzen zaion heinean.

Antropologia politikoak eskaini dizkigun ekarpenek gaur eguneko Gizarteetan
existitzen den lotura politikoa eta antolakuntza politiko eredu ezberdinak
zeintzuk diren jakin ahal izateko aukera ematen digute.

Teoria politikoaren esparruan GOBERNUA eta POLITIKA bereizteko joera egon da.
Teoria honen ustez GOBERNUA Estatu batetako boterearen esparru instituzionala
da, hau da, botere legegilearen prozesua eta gobernu lokaleko antzeko
instituzioak; bestalde POLITIKA, Gobernuaren ekintzetan eragina duten taldeen
eta gizabanakoen ekintzak edo jarduerak dira.

Aipagarria da politika ulertzeko irizpide mugatu honetan, sistema politikoari
buruz hitz egiten denean ez dela aipatzen zehazki Estatu modernoan baitan
ematen den antolakuntza politikoari buruz hitz egiten ari dela
.
D.D. RAPHAEL (1983:37) bezalako autoreek POLITIKA ETA SISTEMA POLITIKO
terminoak zentzu zabalago batetan erabili izan dituzte, politika eta sistema
politikotzat Legea sortu, interpretatu, betearazi eta aplikatzen duten
instituzioen multzoahartzen delarik. Ikusten denez, kasu honetan, Legea Estatu
egitura duten Gizarteen Zuzenbide positiboarekin ez parekatzean, nolabait
onartu egiten da Estatu egitura hura ez duten gizarteek ere egitura politiko
bat izan dezaketela. Zentzu honetan, lotura politikoa zentzu hertsian ulertzen
duen teoriari egin dakiokeen lehenengo kritika Estatuak ez diren Gizarteak
existitzen direla izan daiteke, bertan jarduera politiko bat existitzen
delarik.Gizarte horietan Zuzenbidearen antzekoak diren eskema arauemaileak
existitzen dira, eta baita Estatu antolakuntza duten Gizarteetan existitzen
diren Gobernuak ere.

Antropologia juridikoaren ekarpen ezberdinek lortu izan dute autore ezberdinek
onartzea gizakien harremanak Gizartearekiko arautzen dituzten tresnak leku eta
une bakoitzean ezberdinak izan daitezkeela. Tresna hauek modu ezberdinetako
antolakuntza eredu bilakatu daitezkeelarik (KNOPF, 1976:360): Gobernua
gobernatzaile eta funtzionarioz osaturiko aparatua izan daiteke, botere
legegile, polizia eta ejerzitoa ongi definiturik duena, edo eta zehaztugabeko
instituzioez osaturiko antolakuntza eredu bat. Autore askok aipatu ditugun
azken antolakuntza ereduei gobernu izaera uko egingo diete, nahiz eta izaera
politikoa dutela onartu.

Amankomuneko egitate honetatik teorilariek gaur egun existitzen diren sistema
politikoen sailkapena eskaini digute. Sailkapen horrek ikuspegi etnozentrista
bat dutela ezin da ukatu, kasu batzuetan mendebaldeko kulturetako teorietan
oinarritzen baitira, baina hala ere gure kulturan existitzen ziren mito eta
aurriritziak deuseztatzen lagundu izan dute, beste kultura eta horiek osatzen
dituzten kideen existentzia aldarrikatu eta azaltzen baitigute.

Ikuspegi konparatibo batetatik egindako instituzio politikoen azterketak
kontutan hartzen baditugu, LEWWIS H. MORGAN gizarte primitiboetako materialak
erabiliz egin zuena adibidez, edo eta SIR HENRY MAINE, Irlanda, India eta
antzinako Ingalaterrako datu historikoetaz baliatuz egindako azterketa bezala,
konturatzen gara lehenengo gizakien lotura adierazle bezala AHAIDETASUNA
aurkitzen zela. Baina lokarri hura ez zen oraindik lokarri politiko bat bezala
hartzen. Autore hauen ustez lurralde batekiko partaidetzak lortzen zuen
antolakuntza politikoaren sorrera. Beraz, lotura politikoa edo antolakuntza
politikoa sortzen zen ahaidetasun harreman baten bidez erlazioan zeuden zenbait
talde toki edo eta leku zehatz batekin erlazioan jartzerakoan. Modu honetara
lokarri politikoaren ideia ahaidetasunetik lurraldetasun printzipiora pasatuko
da.

Ikuspegi hau izan zen MAINE (Thorin, 1880) eta MORGAN – Autore honek
planteatutako ideiek arrakasta handia izan zituzten 1927. urtean oraindik ere
zenbait autorek- LOWIE haien artean- antolakuntza politikoa definitzen zuena
ahaidetasun harremanak edo eta lurraldetasun printzipioak ote ziren planteatzen
zutelarik. Galdera edo planteamendu honen bidez autoreek planteatzen zutena
zera zen: gizarte primitiboak ahaidetasun harremanean ala lurraldetasun
printzipioan oinarritzen ziren?, eta modu honetara, gizarte horiek politikoki
antolatuak zeuden ala ez?.

Aurretik aipatu izan dugu galdera hau sorrerekin erlazionatuta zegoen eta beraz
erantzuna ezin zen erabat aldendu lehenengo ikasketa antropologikoen eragin
eboluzionistatik. Hauetan uste zen sistema ez zentralizatuak beranduago,
espezializazio gehiagoko botere antolakuntza ereduak bilakatuko zirela, guztien
azken instantzia, edo eta bilakaera horren azken instantzia, antolakuntza
politiko perfektuenean bilakatzea zelarik, Estatu mailako antolakuntzan,
alegia. Beranduago ikusiko dugunez Estatuaren ikuspegi eboluzionista hau
zalantzatan jar daiteke historikoki eman diren zenbait adibideekin, Inka eta
Azteken estatuen kasuan adibidez, zibilizazio hauetan existitzen ziren
antolakuntza ereduak beranduago haien konkistatzaileek inposatu zizkieten
sistemak baino garatuagoak ziren, edo eta Europan Erdi Aroan existitzen ziren
Estatuak baino garatuagoak.(SABINE, 1991).

Estatuaren Teoria Eboluzionista defendatzen zuten autoreen ikuspegia laster
kritikatua izan zen eta Gizarte ereduak ahaidetasunagatik edo lurralde
printzipioan oinarritzen zirela azaltzeak soilik egoera konplikatzen duela
esaten digute. Modu honetara Eboluzionismoari_kritika egiterakoan esaten da
ahaidetasun harremanetan oinarritutako gizarteak lurraldetasun printzipioan
oinarritutako gizarteak baino sinpleagoak direla esaten bada, baieztapen honen
ondorioz azaldu beharko dela boskimanoek dituzten ahaidetasunean oinarritutako
erlazio korapilatxuak, hauen ulermenerako, mendebaldeko inteligentzia garatuak,
guztiz konplikatuak diren sistema informatikoak behar dituelarik. Emandako datu
horren ondorioz ezin da esan boskimanoen gizartea lurraldetasun printzipioan
oinarritzen den beste gizarte bat baino sinpleagoa denik.

Azalpenaren une honetan KNOPF-ek (1976: 362) esaten zuena gogoraraztea ez da
antzua izango, teorialari honek esaten zuen: garapen politikoaren prehistoria
berreraikitzearen aldeko saiakerak, hartarako gaur egun “primitiboa” dena bere
aurrekari prehistorikoak direnenik parekatuz, metodologia antropologikoaren
oinarrizko printzipio bat urratzen du; printzipio honen arabera garai honetako
herrialde agrafoak ez dira gure aurrekari garaikideak.

Teoria eboluzionista oinarri zuten ikasketa antropologikoei egindako kritikek
antolakuntza edo lotura politikoaren sorrerari buruzko galdera alboratuko dute,
aurrerantzean beste batzuk izango zirelarik planteatuko diren zalantzak.

Aurrerantzean ematen diren teorietan, antolakuntza politikoaren inguruan
planteatzen diren galderak bere ikuspegi eragilea izango dute kontutan. Garai
berri honetan, funtsezko galderak mekanismo politikoen jardueraren inguruko
eztabaidak izango dira, ikuspegi FUNTZIONALISTA bat zabaltzen da. Gobernuaren
eskuduntzei buruzko eztabaida bat sortzen da antolakuntza politikoa zer den
definitzen saiatzen direnean eta bere formak zeintzuk diren zehazten saiatzen
direnean.

B. MALINOWSKI-k Troi essais sur la vie sociale des primitifslanean sortzen du
FUNTZIONALISMO izenarekin ezagutzen dugun Teoria berri hau. Funtsean Teoria
honek azalpen historikoei kritika egiten die, Teorialarihauentzat gaur eguneko
Estatu modernoaren arrazoia ezin da garapen historikoan bilatu, eta arrazoi edo
justifikazio hura norberari garaikidea zaion giza sisteman ematen diren
elementu ezberdinetan aurkitu behar da. Elementu horiek funtzio ezberdinak
betetzen dituzte, gizarte orotan funtsezkoak diren behar- izanei erantzunez.
(NORBERT, 1990:36).

Egoera berri honetan, antolakuntza politikoaren azterketari ekin aurretik,
beharrezkoa izango da kontutan hartzea giza- antolakuntza guztietarako lurralde
zehatz batetan ORDEN PUBLIKOAren mantenuak duen garrantzia, hori gauzatzeko
hertsapen bide antolatuaren bitartez. Autore hauek argudiatzen dute Estatu
modernoek haien mugen barnean orden soziala mantentzen dutela legeak hausten
dituztenak zigortuz, eta indar armatuarekin talde menperaezinak zigortuz eta
haien lurralde eremuetatik kanpo orden soziala mantentzen dutela beste Estatuei
aurre eginez gerrateen bidez. Zuzenbidearen existentzia Gobernuaren
existentziarekin parekatzean badirudi Zuzenbiderik ez dagoen gizarteetan,
beraz, ezin izango dela Gobernurik egon. Baina baieztapen hau antropologian
erabiltzen den oinarrizko printzipio baten kontra doa erabat; printzipio horren
arabera ezin da leku zehatz batetan ematen diren ideiak edo ideologiak hartu
eta beste Gizarte ezberdin batetan ematen diren instituzioak definitzeko
erabili.

Orain arte esandakoaren arabera ANTOLAKUNTZA POLITIKOA zer den definitzeko
honakoa esan dezakegu: Ikuspegi teoriko batetatik Instituzio politikoa
gizartean ematen diren gaiak arautzeko eta gidatzeko existitzen diren
instituzioak dira, gizartearen zein gizarteko partaide ororen jarduerak
arautzeko balio dutelarik. Honen arabera, Gizartean Antolakuntza politiko bat
existitzen dela esango dugu taldeko edo eta gizarteko buruzagiak edo buruzagiek
talde edo gizarteko errespetua dutenean honako hau lortzeko:

1.- Taldearen baitan bakea mantentzeko
2.- Taldearen enpresak antolatu eta zuzentzeko gaitasuna duenean.
3.- taldearen jarduerak zuzendu ditzaketenean: guda adibidez talde bereko
partaideen artean edo talde ezberdinetako partaideekin (BEALS Eta HOIJER, 1981:
473)

Antolakuntza politikoari buruz emandako definizioan oinarrituz, antolakuntza
politiko ezberdinak existitzen direla esan dezakegu, edo beste modu batetara
esanda, Gizarteak talde ezberdinetan banatu ditzakegu. Baina azalpenarekin
aurrera jarraitu aurretik aipatu behar dugu sailkapenerako joera hau
errealitatearen konplexutasuna hobe ulertzeko bide bat besterik ez dela, eta
beraz horrek ez duela esan nahi sailkapen honen baitan sartzen ez dena
existitzen ez denik. Esandakoaren ondoren eta MAIR-ek (1970: 153) esaten
zuenaren arabera Gizarte ezberdinak hiru antolakuntza politiko eredutan sailka
ditzazkegu:

1.- BENETAZKO ANTOLAKUNTZA POLITIKORIK EZ DUTEN GIZARTEAK: Gizarte hauetan ez
da definitutako agintarien sistemarik existitzen, agintari bakarrak familia
bakoitzeko buruzagiak direlarik. Funtzio politikoak existitzen dira baina ez
antolakuntza politikoa.

2.- BANDO, LEINU EDO ETA TRIBUETAN ANTOLATUTAKO GIZARTEAK:Honako gizarteetan
populazioa kontzentratuagoa egoten ohi da, ekonomikoki aurrekoetan baino
ekoizpen aberatsago bat izango dute baina ez dira trukean aritzeko produktuak
egongo. Gerrateak, nahiko ohikoak badira ere normalean auzokide diren
komunitateenganako inkurtsioetara mugatzen dira gehienetan. Gerrateak
garrantzitsuagoak diren kasuetan ez da beste herrialdearen konkista bilatzen
eta helburua beste leinu edo eta tribuak lurralde batetatik botatzea izaten da,
batzutan leinu horren exterminioa ere ematen delarik.

3.- KONKISTA ESTATUETAN ANTOLATUTAKO GIZARTEAK: Gizarte hauek konkistatutako
herrialdeak bereganatzen dituzte, ez dituzte herrialde horiek deuzesten, eta
guzti horiek Estatua osatzen dute. Baieztapen honek ondoren erantzuten saiatuko
garen galdera planteatzera eramaten gaitu:: posiblea da Zuzenbidearen
existentzia aldarrikatzea Estatu antolakuntza ez duten gizarteetan?

2.- BOTERE POLITIKO ETA ZUZENBIDEAREN ARTEKO HARREMANAK

Azalpenaren une honetan gure eginkizuna aurretik aipatu dugun galdera hura
erantzutea da. Galdera honek mendebaldeko kutsu nabaria du, edo gauza bera
esanda, galdera hau Mendebaldean soilik plantea daiteke. Interesgarria da
aipatzea gure teorien garapenean ez zaiola garrantzi gehiegirik eman
ordenamendu arauemaileen existentzia berari, horren arrazoia ordenamendu horiek
existitzen direla izan da eta beraz ez ditugu kuestionatzen. Hau ukaezina den
egitate bat bada zergatik ezin dugu onartu gainontzeko gizakiei ere gauza bera
gertatzen zaiela? Zuzenbidearen existentzia ez da zalantzatan jartzen, eta gure
eginkizunik nagusiena hura zergatik eta zertarako existitzen den eta baita
horrek gure antolakuntza politikoarekin duen harremana zein den argitzea izan
da.

Aurretik egindako baieztapenetatik ondoriozta dezakegu, Estatu antolakuntzarik
ez duten gizarteetan gure Zuzenbidearen baliokidea den beste ordenamendu
arauemailerik existitzen den ala ez galdetzen dugunean, benetan argitu beharko
genukeena gizarte horietan zelan, zergatik eta zertarako existitzen den
ordenamendu arauemaile bat eta zelan erlazionatzen den ordenamendu hura gizarte
horien antolakuntza politikoarekin izango litzateke.

Ikasgai honetako aurreko puntuan Zuzenbidea eta Estatuaren artean ematen diren
erlazioei buruz hitz egin dugunez, lehenago planteatu dugun galderari
erantzuteko prest gaude orain.

3.- ZUZENBIDEA ETA ESTATURIK GABEKO GIZARTEEN ARTEKO ERLAZIOA

Berriz ere aipatu beharra dago Zuzenbidea eta Estaturik gabeko gizarteen artean
ematen diren erlazioen azterketa guztiak gure gizarte eta kulturak garatu izan
dituen esparru teoriko eta kulturalaren baitan egin direla.

Antolakuntza politikoari buruzko lehenengo ikasketa antropologikoak, ikusi
dugunez, errealitatea ikusteko eta ulertzeko modu zehatz baten bidez
baldintzatuak egon ziren, eboluzionismoagatik alegia. Errealitatea aztertzeko
modu berezi honek herrialde primitiboen antolakuntza eredua etorkizuneko
Estatuaren aitzindaritzat jotzen zuen.

Esparru juridikoan eboluzionismoak Zuzenbidearen ikerlariengan eta hauek
sortutako teoria ezberdinetan ere eragina izango du. Teoria hauetan baieztatzen
dena zera da: Zuzenbidea (Mendebaldeko gaur eguneko Zuzenbidea), ohitura
primitiboetatik eratorri eta legea (Zuzenbidea) bilakatzen den garapen prozesu
baten emaitza dela.

Gure errealitate juridikoa, Zuzenbidea beste ordenamendu arauemaileetatik
(morala edo erlijioa adibidez) bereizterakoan lortzen dugun emaitzatzat joko
da. Emaitza honen ezaugarri nagusiena Estatuari progresiboki Zuzenbidea
sortzeko gaitasuna eman zaiola izan da, horretarako gizarte zibila eta
Estatuaren arteko bitartekariak izango diren zehapen organoak sortuz.

Eboluzionismo politikoa, funtzionalismo politikoaren kritikak jaso zituen
bezala, eboluzionismo juridikoak ere funtzionalismo juridikoaren kritikak
jasoko ditu ere, bi ordenamendu arauemaile hauek (Zuzenbidea eta politika)
hertsiki loturik baitaude.

Proposamen FUNTZIONALISTAn Zuzenbidea eta Antolakuntza politikoaren artean
ematen diren erlazioak azaltzerako unean bi aspektu nabarmendu behar dira. Alde
batetik, Zuzenbidea arau multzo abstraktu eta independiente bat baino gehiago
dela ulertu behar da (Ikuspegi hau beranduago KELSEN, HART eta BOBBIO-k zuzendu
zuten ZUZENBIDEAREN TEORIA ARAUEMAILEAN).Zuzenbidea zerbait gehiago dela
esatean Zuzenbidea errealitatean eman daitezken egitate zehatzak bezala
definitu behar dela esan nahi dugu. Bestalde, Zuzenbidea gizartearen egituraren
beste errealitate batzuekin erlazioan dagoen ordenamendu arauemaile bat bezala
ulertu behar dela, eta beraz, gizarte horietako antolakuntza politikoarekin
erlazioan dagoen ordenamendu arauemaile bat dela onartu behar da.

Ikuspegi berri hau Teoria Arauemaileen jarraitzaileek eman zuten Zuzenbidearen
definizioan azaltzen ziren hutsuneak zehazten saiatu zen. Hauek aipatzen zuten
Zuzenbidea antolatuts zeuden arau zehatzen multzo bat dela, non zehapena
indarrez egikaritzeko ahalmena Gizarteak aukeratutako pertsona baten edo
batzuen esku dagoen.

Normatibistek ematen diguten Zuzenbidearen definizio honetan, orden publikoa
mantendu eta gatazkak sahiesteko asmoz arauak eman eta betearazi dezakeen
Estatu gisako antolakuntza baten existentzia justifikatzen da. Modu berean,
definizio horren bidez Estatu gisako antolakuntza zentralizatu bat ez duten
gizarteetan Zuzenbidea egoteko aukera baztertzen dutelarik.

Modu honetara, definizio horren bidez, Zuzenbidetzat Estatu egitura duten
mendebaldeko gizarteetan ematen dena definitzen da. Baina ez da kontutan
hartzen badirela Estatu antolakuntza duten zenbait gizarte, Txina adibidez, non
arazoak konpontzeko Zuzenbidera edo eta Auzitegietara jotzea gaizki ikusia
dagoen, eta beraz arazoak konpontzeko beste bide batzuk erabiltzen dituzten.
(NORBERT, 1990:36)

Aipatutako egitate eta antzeko beste batzuen ondorioz MALINOWSKI-k (1926) uste
du ez dela beharrezkoa izango botere zentral batek emandako zehapenik
existitzea Zuzenbidea existitu dadin. Baina MALINOWSKI-k Zuzenbidea bere
alderdi funtzionalera mugatzean, Zuzenbidea arazoak konpontzeko mekanismo soil
bat bihurtzen du, modu honetara erabat baztertzen dituelarik beste ideia
batzuk: arauak konbentzimendu hutsagatik betetzen ditugula esaten duen
teoriarena besteak beste. MALINOWSKI-k emandako definizioan badira beste
zenbait elementu bazterturik geratuko liratekeenak eta modu honetara ezinezkoa
izango litzateke azaltzea Zuzenbide zer den ez soilik Estatu antolakuntza ez
duten gizarteetan, Estatu antolakuntza duten gizarteetan ere ezinezkoa
bihurtuko litzatekeelarik.

Ikuspegi normatibista, edo arauemail, eta funtzionalistaren arteko bat-
egiteagatik sortzen da Zuzenbidea aztertzeko beste teoria bat: ANIZTASUN
JURIDIKOAREN TEORIA (S. ROMANO, M. HAURIOU, E- GIERKE, eta A. GURVITCH). Teoria
honek funtsean honakoa esaten du: Gizarteetan, jerarkizatutako zenbati
ordenamendu juridiko existitzen da, Estatuko Zuzenbide ofizialak onartu, ukatu
edo baimenduko dituelarik.(NORBERT, 1990:39).

4.- ANIZTASUN JURIDIKOA: ZUZENBIDEAREN TEORIARI BURUZKO ZENBAIT OHAR.

Esparru juridikoan Zuzenbide eta Boterearen artean ematen diren erlazioen
ulermenari buruz emandako lehenengo pausu honetan ez genuke aztertu gabe utzi
nahi gure eskema edo egitura mental eta teorikoek ulermen horretan izan duten
eragina, horrek gure Zuzenbide eta Gizarte ereduaren ulermena egikaritzen eta
baldintzatzen baitu.

E.E.EVANS-PRITCHARD, M.FORTES, R.L.BEAL, H.HOIJER, M.J.HERSKOVITS, bezalako
antropologoek eta beste zenbait soziologoek ere“gizarte primitiboak” deituriko
gizarteen inguruan egindako ikerketen arabera esan dezakegu gaur egun honako
gizarte ereduekin aurki gaitezkeela:

1.- Beste Estatu baten barnean dauden estaturik ez duten gizarteak: Gizarte
eredu hauetan badira Kelsenek arau bezala definitzen dituen arau ereduak; guk
estatu- arauak deitzen ditugunak. Estatu- arautzat Estatu deituriko lurralde
horietan existitu eta aitortzen den gobernuak sortutako arauak hartzen dira.
Baina bai Afrikan eta bai Amerikako lurralde batzuetan ere badaude zenbait
gizarte non arau propioak existitzen diren, polizia propioa, espetxe propioak,
gobernua edo leinu burua aukeratzeko prozedura propioa eta beraz indarrean
dauden arauak haien agintari propioek sortutakoak izango dira eta ez “ofizialki
aitortua” den Estatuak sorturikoak.

2.- Estatuaren lurralde eremu bat kontrolatu eta Estatuari bere boterea
borrokatzen dioten talde matxinatuak. (Adb. Kurdoak, Txetxenoak).Talde
matxinatu hauek Estatu batetako lurralde esparru nahiko garrantzitsuak
kontrolatzen dute eta sarritan aipatu dugun bezala, Zuzenbidearen Teoriak
onartzen duen Estatu eredu bakarrari borrokatzen diote boterea. Iraultza edo
matxinadaren egoeraren arabera, lurralde hauetan arauez gain Zuzenbidearekin
ere aurki gaitezke, arauak, antolakuntza judizial korapilatsuak, gauza eta
lurraldeen administrazio bat, eta funtzionarioak aukeratzeko arau zehatzekin
aurkitu gaitezkeelako.(HART. 1986).

3.- Zenbait lurraldeetan haien legea inposatzen duten narkotrafikanteen
antolakuntzak:Gure Teorian delitu- egiletzat soilik har badaitezke ere, ezin
dugu ahaztu badagoela talde kopuru ugari hau horrela denik ez dutenak uste.

4.- Estatuko organoetatik kanpo arazoak konpontzen dituzten taldeak:Honen
adibidetzat “Okupak” jar ditzakegu. Hauek haien antolakuntza arautua dute,
haiek sorturiko arauen bidez jardungo dira.

Hemendik aurrera soilik “Estaturik gabeko Gizarteak” deitu ditugunak
aztertzeari ekingo diogu.

Gure ardura Zuzenbidearen Teoriak garatu dituen kontzeptuetan oinarrituz
Estaturik gabeko gizarteetan ematen diren fenomeno arauemaileak aztertzea
izango da. Ikuspegi honetatik bi aukera kontutan har ditzakegu soilik.

Lehenengo aukera: Pentsa dezakegu Estaturik gabeko gizarteetako partaide
guztiak delitu- egile batzuk direla eta haien buruzagiak “boterea lapurtu” egin
diotela Estatuari.

Bigarren aukera:Pentsa dezakeguEstaturik gabeko Gizarteetan betetzen diren
arauak, ez direla Zuzenbidearen Teoriak definitzen dituen arau berdinak, eta
modu honetara Teoria honekin egitura estatala ez duten gizarteetan ematen dena
ezingo litzateekela arautu onartuko genuke. (CORREAS, 1995).

*_LEHENENGO_AUKERAonartuz gero, logikak esaten digu gizarte horietako
buruzagiak era zilegian aukeratuak izan badira, eta beraz era zilegian arauak
sortu eta betearazteko eskumena jaso badute, ezin izango dugu onartu buruzagi
horiek estatuaren boterea lapurtu dutenik, ezta gizarte horietako partaideak
delitu-egiletzat hartu. Buruzagi hauek ezin izango ditugu Estatuko
funtzionarioen kontzeptuarekin parekatu baina hau beste kontu bat da.

Planteatutako_arazo_hau_konpontzeko planteatu egin zena zera izan zen: ikuspegi
teoriko batetatik esan daiteke buruzagi horiek herriak aukeratu ondoren
nolabaiteko Estatuaren zilegitasun prozedura bat pasa zezaketela, hau da,
Estatuko funtzionarioek buruzagi horiek –herri aukeraketaren ondoren- Estatu
funtzionario izenda zitzaketen. Baina bigarren instantzian emango litzatekeen
onarpen honek Estatuko funtzionarioak “delitu-egileak” bilakatuko lituzke. Hau
da, adibidez, Estatuko funtzionarioek buruzagi horiei Estatuko aurrekontuetatik
baliabide ekonomiko batzuk esleitu dakizkieke, baina ikuspegi teoriko batetatik
funtzionario publikoek jarduera horrekin “ondare publikoen bidegabeko
eralgitze” deituriko delitua beteko lukete. Hau horrela izanik oso zaila da
arazoak konpontzeko bide edo aukera hau onartzea edo gauzatzea. Guzti
honengatik *BIGARREN_AUKERA bat onartu beharko dugu, hau da, Zuzenbidearen
Teoriaren baitan garatutako kontzeptuek ezin dietela errealitatean planteatzen
diren arazo edo egoera guztiei aurre egin. Hutsune horren zergatia
Zuzenbidearen Teoria, Zuzenbidea definitzerako orduan, Europan eman diren
Estatuetako sistema juridiko garatuak soilik kontutan hartu dituela izan da.

OSCAR_CORREAS-ek aipatzen duen bezala, Zuzenbidearen Teoriaren baitan kontzeptu
berriak sortzea ezinbestekoa jarduera da, errealitate juridikoa bere
osotasunean azaldu nahi baldin bada behintzat. Oscar_Correas-_ek_Zuzenbidearen
Teoriaren_baitan_proposatzen_dituen_zenbait_kontzeptuei_esker_Estaturik_gabeko
gizarteetan_ematen_den_Zuzenbidearen_existentziari_buruzko_ikerketak_egin
daitezke.

Lehenengoz NORMATIBITATEA_eta_ZUZENBIDEAREN_arteko_bereizketa_egiten_du, hau
da, orden edo sistema arauemaile eta orden edo sistema juridikoaren artean.
Ikusi dugunez teorilari eta ikerlari ezberdinak ados daude honakoa
baieztatzean: gizarte guztiek (Estatu egiturakoak eta Estatu egiturarik ez
dutenak ere) haien kideen jarduerak arautzen dituztela, hau da, sistema edo
orden arauemaileak dituztela esaten dute. Orain jakin behar izango duguna
sistema arauemaileak juridikoak diren, hots, Zuzenbidea diren ala ez.

Galdera hura erantzuteko zenbait pausu planteatzen dira:

1.-Lehenengoz_kontzeptu_batzuk_definitzen_ditu: ANIZTASUN ARAUEMAILEA,
ALDIZKAKO ORDENAMENDU EDO SISTEMA ARAUEMAILEA, ORDENAMENDU EDO SISTEMA
ARAUEMAILE SUBERTSIBOA.

2.-Bigarren_pausu_bezala,_kontzeptu_horiek_Zuzenbidearen_Teorian_modu
orokorrean_planteatu_den_baieztapena_zalantzatan_jartzeko_baliagarriak_izango
zaizkio, Estaturik gabeko gizarteetan Zuzenbidearen existentzia ukatzen duena
hain zuzen ere.

1. PAUSUA: KONTZEPTUEN DEFINIZIOA:

A)ANIZTASUN_ARAUEMAILEA: Lurralde eremu batetan bizikidetzan dauden sistema
arauemaile ezberdinak existitzen direla onartzen du Correas-ek, arau horiek
sistema arauemaile ezberdinekoa direlarik. Baieztapen honekin Estaturik gabeko
gizarteetan lurralde eremu berean betearaziak izan beharko diren bi arau multzo
edo sistema arauemaileekin aurkituko ginateke. Zuzenbidearen Teoriaren
esparruaren baitan sistema arauemaile bati, Estatu Zuzenbideari hain zuzen ere,
ez zaio soilik izaera juridikoa onartuko, sistema juridiko bakarra izan dadila
lortu nahi delarik.

B) ORDEZKO_ORDENAMENDU_EDO_SISTEMA_ARAUEMAILEA: Ordezko sistema arauemaileetan,
gizarteko partaideak Estatuko sistema arauemailearentzat delituak edo
antijuridikoak diren jarduerak egitera behartzen dituzten arauak existitzen
dira –gutxienez bat- Estatuko sistema arauemailearen (sistema juridikoa)
arabera beste arau horien eraginkortasuna delitu bat da.

©) ORDENAMENDU_EDO_SISTEMA_JURIDIKO_SUBERTSIBOAK: Sistema juridiko hauek
ordenamendu arauemaile garaileari, Estatuko sistemari alegia, bere hegemonia
borrokatzen diote. Hau da, ordezko sistema arauemaile bat subertsiboa izango da
bere eraginkortasuna zabaltzen duen heinean Estatuko sistemaren eraginkortasuna
gutxitzea lortzen badu.

2.PAUSUA: ESTATU ANTOLAKUNTZARIK EZ DUTEN GIZARTEETAKO ORDENAMENDU ARAUEMAILEAK
JURIDIKOAK (ZUZENBIDEA) DIRA? GALDERARI ERANTZUN BEHAR DIOGU:

Galdera honi erantzun bat emateko lehenbizi Estatu antolakuntza duten
gizarteetan aldarrikatzen den JURIDIKOTASUNA zer den definitu beharko dugu; hau
da, zergatik esaten da Ordenamendu arauemaile batzuk juridikoak direla eta
beste batzuk ez?

Ikuspegi teoriko batetatik galdera hau ez da gehienetan planteatu, zuzenean
egin izan dena Estatu mailako egitura duten gizarteetan ematen zen arau
multzoari izaera juridikoa onartu zaiolarik, baina berau zer den definitu gabe.
KELSEN-ek GRUNDNORM edo goi mailako Legearen teoria erabiltzen du Estatuko
sistema arauemaileari izaera juridikoa emateko. Honentzat Estatu bakoitzean
sistema arauemaile bakarra existitu daiteke ezagutza erregela edo GRUNDORM
bakarra existitzen delako. Zuzenbidearen Teoriak ere sistema juridiko horiei
soilik atzeman die juridiko izaera.

Errealitate teoriko hau, hau da, Estatu antolakuntza duten gizarteetako sistema
arauemaileei “juridikoak” deitzea eta ez- juridikoak Estatu antolakuntza ez
duten gizarteko sistemei erraz uler daiteke kontutan hartzen badugu historikoki
zer gertatu den: botere estatala botere lokalekin etengabeko borrokan egon izan
da, eta borroka horretatik garaile irten izan dena Estatua izanik logikoa da
pentsatzea bere sistema arauemaileari atzematea juridiko izaera eta ez besteen
ordenamendu arauemaileei, galtzaileak izan zirenez gero ez zaie izaera hura
onartzen. Baina egoera honetan, zergatik onartu behar da Erregearengandik
eratortzen den sistema Juridikoa dela eta Jaun Feudalengatik eratortzen diren
sistemek ez dutela izaera hura?

Zuzenbidearen Teorian galdera hau planteatzen denean, sarritan eman izan den
erantzuna SUBIRANOTASUNAREN TEORIArena izan da. Aurretik ikusi dugunez Teoria
honen arabera lurralde eremu batetan Estatuak soilik eman ditzake legeak.
Erregea eta Jaunen arteko borrokaldien garaian Estatua Jaun boteretsuenak beste
jaunen aurrean egikaritzen duen pretentsioa besterik ez zen. Momentu horretan
lurralde europarrak sistema arauemaile bakar eta subirano batetan antolatzen
dira. Baina gogoratu behar dugu errealitate hau ematen dela lurraldearen
batasuna bilatzen duen Jaunak gainontzeko jauntxoen kontra izandako borrokan
irabazle izan zela. Zuzenbidearen funtsa indarkerian oinarritutako egitate bat
izan zen ( RESTA, 1997).

Zuzenbidearen Teoriak aurretik aipatu dugun INDARRAREN erabilpenaren azalpena
alboratzen du Estatuko sistema arauemaileei izaera juridikoa aldarrikatzeko,
eta modu horretara juridikotzat hartzen ditu Estatu antolakuntza duten
gizarteetan ematen diren sistema arauemaileak eta beraz teoria honen arabera
gainontzeko ordenamendu arauemaileak ez- juridikoak edo zuzenbidekontrakoa
izango dira, hots, ez dira Zuzenbidea izango.

Ikusten dugunez Zuzenbidea eta Estatuaren artean sortu edo ezarri diren
erlazioak funtsezkoak izango dira bai sistema arauemaile bat juridikoa dela
esateko eta baita juridiko izaera ukatzeko Estatu egitura ez duten lurraldeetan
sortutako ordenamendu juridikoei ere.

Zuzenbidearen Teorian Zuzenbidearen Juridikotasunari buruzko galdera beste modu
batetara planteatu zen:, Estatua eta gizarte zibilaren artean eman beharreko
banaketaren arazoa bezala, Estatua eta hiritarraren arteko banaketaren artean,
publikoa eta pribatuaren arteko banaketaren artean, eta funtsean morala eta
Zuzenbidearen banaketaren artean, etika eta politikaren artean. Bestalde,
arrazoiketa filosofikoak, Kant-ek eman zuena bezala, banaketaren egitate,
enpiriko edo eta kuasi-enpiriko, horri emandako erantzuna besterik ez ziren.
Momentu honetan planteatu zen arazoa Estatua deitzen zen botere horrek
sortutako arauen artean eta ezberdin bezala ikusten hasi ziren arauen artean
ematen ziren ezberdintasunak zehaztea izango zen, azkenean arau mota honi
“morala” deituko zioten (CORREAS, 1995:6).
Gaia modu zehatzago batetan aztertuz gero ohartzen gara sistema arauemaile
hegemonikoan juridikotasunaren arazoa ez dela zalantzatan jartzen, ez da ezta
planteatzen ere. Aipatzen dena Estatua hitzarekin izendatua izan den botere
bakarrak sorturiko arau multzoen eta beste arau multzoen artean ematen diren
ezberdintasunak izango dira. Estatuak bere sistema arauemailea existitzen den
sistema bakartzat aurkezten badu ere ez da sistema bakarra izango, baina dena
den hura izango da gainontzeko sistema arauemaileak zer diren zehaztuko duena.
Zuzenbidearen Teoriak “gainontzeko” sistema arauemaileak aztertzerakoan ez du
azterketa neutral bat burutu, ikuspegi hegemonikoan oinarrituz egin baitu hau.
Zuzenbidearen Teoriak ikuspegi neutral bat mantendu izan balu, azaldu behar
izango luke zergatik hobesten zen Estatuko sistema arauemailea honi izaera
juridikoa atzemanez. Zuzenbidearen Teoriak ez du galdera hau planteatu eta
beraz Teoria honen arabera estatu antolakuntzarik ez duten gizarteetako
sistemak arauemaileak dira baina ez juridikoak, eta horren ondorioz gizarte
horietan ez da Zuzenbiderik existitzen.

Baina Zuzenbidearen teoriak ez zituen soilik Estatu sistema arauemaileak
aztertzen eta azaltzen, bide batez sistema horiei zilegitasun bat ere ematen
zien. Sistema horiei zilegitasuna eman ondoren beste edozein sistema arauemaile
ezin izango litzateke Zuzenbidetzat jo, eta horren ondorioz ez- zilegitzat
jotzen zen.

Teoria juridikoak estatuko zuzenbidearen hegemonia eta juridikotasunaren ideia
garatu eta finkatzeko baliagarriak izan zaizkion zenbait teoria sortu izan
ditu, botere sortzailearena edo adostasun demokratikoarena adibidez. Hala ere,
nahiz eta teoria klasikoak ez erabili indarraren arrazoibidea Estatuko
zuzenbidearen nagusitasuna aldarrikatzeko, beste autore batzuk aldiz bai
erabili izan dute, eta modu honetara, Zuzenbidea beste sistema arauemaile
batzuetatik bereizten duen elementua hertsapenaren bidea erabiltzeko ahalmena
dela aipatu dute, hau da, autoren hauen ustez Zuzenbidea definitzen duen
elementua indarrarekin mehatxatzeko duen ahalmena da. Estatuak indar hau
antolatu eta egituratzen du, eta bide batez zilegitasuna ematen dio; Azken
finean Zuzenbidea definitzen duena zehapena izango da, egitate honek sistema
arauemaile hau morala edo beste edozein sistema arauemailetatik bereizteko
aukera ematen digularik.

Indarkeria modu honetara definituta INDARKERI ZILEGIA da, hau da, Zuzenbidea
da, baina badaude beste indarkeri batzuk eta beraz nork esaten du adibidez
Estatua dela indarra erabili dezakeena eta ez talde matxinatua? Erantzuna ezin
da argiagoa izan: Zuzenbidea. Baina erantzun honekin ez dugu arazoa konpontzen,
galdetzen genuena zera zelako: Zergatik Estatuaren indarkeria Zuzenbidea den
bitartean bestea (adb. Talde matxinatuak egikaritzen duena) ez da Zuzenbidea
izango?

Azaldutako teoria zerbait gehiago aztertuz gero ikusten dugu aurretik
planteatutako galderari erantzun bat emateko arrazonamendu tautologiko edo
zirkular bat erabiltzen dela, eta beraz ia ezinezkoa gertatzen zaigu
errealitatean gertatzen dena azaltzea. Guk esaten badugu A eta B berdinak
direla, arrazonamendu oso zuhurra egiten arituko gara baieztapen horrek baina
ezagutu nahi dugun errealitateari buruz ez digu ezer ere esango. Ikuspegi
teorikoan aurki dezakegun justifikazio bakarra da badagoela Ordenamendu
Arauemaile bat bere burua juridikotzat definitzen duela beste ordenamendu
arauemaileei izaera hori ukatzen dien bitartean; eta garrantzitsuagoa dena,
hori horrela dela uste duen pertsona asko badago.

Gure ustez Zuzenbidea eta estatu egitura duen botere politikoaren artean ematen
den erlazioan ez da sistema arauemailearen juridikotasuna benetan existitzen,
sistemak bere izaera definitzeko erabiltzen duen kategoria huts bakar bat
delako. Esan genezake errealitatean existitzen den gauza bakarra boterearen
egikaritza dela sistema arauemailean diskurtsoaren bidetik. Zentzu honetan
juridikotasuna sistema arauemaile bat (edo boterea egikaritzeko modua) beste
baten aurrean pribilegiatzeko edo zilegia bihurtzeko modua da. Teoriaren
arabera gainontzeko sistema arauemaileak “sistema arauemaile antijuridikoak”
dira.

Onar dezagun Zuzenbidearen teoriak sortutakoa edo emandako teoria, hau da,
Estatu egitura duten gizarteetako sistema arauemaileak direla izaera juridikoa
duten bakarrak. Politikoki Estatuetan egituratutako gizarte horietan argi
bereiz daiteke Zuzenbidea, morala edo eta beste sistema arauemaile batzuetatik,
Zuzenbidea baita indarkeria antolatzen duen bakarra. Baina zein da Estatuetan
ematen den beste errealitatea?

Estatu egitura duten gizarteetan ematen den beste errealitate bat honako hau
da: “indarkeriarekin mehatxatzen duen edozein arau edo arau multzo ezin
daitekeela Zuzenbidetzat hartu”. Azalpena Kelsenek ematen du arau bezala
definituak izan zitezkeen esakuneeen zentzu objektibo eta subjektiboen artean
bereizketa egiten duenean. Kelsenek ezarritako ezberdintasun honek behartzen du
Teoriak, azken instantzian, arau sortzailera jo behar izatera, eta momentu
honetan sortzen dira zuzenbidearen izaera bakarra onartzeko planteatzen diren
zailtasunak. H. Kelsen-en meritu nagusiena baliozkotasun juridikoa arauen menpe
ez dagoen borondate batetan ezin dela oinarritu ondorioztatzea izan zen. Hala
ere, baliozkotasunaren arazoari ematen dion konponbidea, oinarrizko arauaren
hipotesira joz honakoa aldarrikatuz, “erregeak edo legebiltzarrak agindu bezala
jardun zaitez” arauen bidez mugatuta ez dagoen estatu borondateari egindako
izen aldaketa soil bat besterik ez da izan. Oinarrizko arauak ezartzen badu
autoritatea eta konstituzioak haren baliozkotasun juridikoa oinarrizko arau
honetatik lortzen badu, honen edukia autoritate sortzaile horren borondatetik
eratortzen denez, modu honetara alde batetik edukirik gabeko oinarrizko arau
bat izango genuke, eta beraz arauen menpe ez dagoena, hau da, Estatuaren
borondatetik kanpo eta bestalde Konstituzio bat izango genuke, baliozkotasuna
Estatuko arauen menpe ez dagoen borondatetik jasoko lukeelarik (HELLER, 1990:
208).

Aipatutako arauaren erabilpena arau baten zentzu subjektiboa bere zentzu
objektibotzat arrezagutzeko, erabaki bat da, eta beraz norbaitek beste norbaiti
buruz esaten duena, erratzeko aukera dagoelarik beraz. Edo baita aurrekoarekin
bateraezina den beste erabaki bat har dezake beste norbaitek, aurretik agindua
edo erabakia hartu izan duenak horretarako zilegitasunik ez duela uste izan
dezakeelarik. Adibidez izendatua izan bada prozedura akatsdun bat jarraituz edo
bere autoritatearen egikaritza neurriz gainekoa izan bada... eta teoriak ez
duenez arau sortzailearen zientifikotasuna baieztatzeko baliagarria izan
zitekeen irizpiderik aurkitu, posible da pentsatzea arau bat juridikoa den ala
ez zehazteko erabakia, hegemonien, ospeen edo eta baita indarraren
erabilpenaren jokoen arabera geldituko dela.

Planteatu ditugun zalantzak erabat errealak dira Estatu egitura duten
gizarteetan, hau da, juridikoak deritzogun sistemetan, eta horregatik sarritan
planteatzen da arauen interpretazioaren arazoa. Modu honetara batzutan gertatu
izaten da jurista batek arautzat jotzen duena beste batek, edo epaileak, ez
duela arautzat hartzen. Guzti honengatik esan dezakegu Zuzenbidea eraginkorra
dela sistema arauemaile horren ezaugarriekin zerikusirik ez duen baliozkotasun
prozedura bat ematen delako. Justifikazioak ez du sistemarekin zerikusirik
izango, eta boterea egikaritzeko moduarekin izango du harremana.

KELSEN-ek berak onartzen du OINARRIZKO ARAUAREN teoria fikzio bat dela,
pentsamenduak ez duenean esperientziatik ateratako datuetaz baliatuz azalpen
bat lortzen asmatu edo sortzen duelarik. Baina fikzio bat hipotesi batekin
erratzeak ekar dezakeen arazoa honako hauxe da: hipotesien sortzaileak haien
asmakuntzak sorkuntza mentalak besterik ez direla onartzen duten bitartean,
fikzioen sortzaileen artean gerta daiteke asmatzaileak uste izatea sorkuntza
hura ez dela sorkuntza mental bat eta errealitatearen azalpen logikoa dela
pentsatzera heldu daitezke.

Orain arte esandakoa kontutan hartzen badugu, pentsa dezakegu Estatu egitura
duten gizarteetako sistema arauemaileek izaera juridikoa bereganatzen dutela
elkarri lotuta dauden fikzio batzuetan oinarrituz, hau da, sistema hauen izaera
juridikoa mentalki asmatutako zerbait da. Ez da juridikotasuna atzematen edo
aitortzen duen juridikotasunik existitzen. Ez da inolako arrazoibiderik
existitzen sistema arauemaile bat juridikoa dela esateko eta beraz arbitrarioki
Estatu mailako egitura duten gizarteetako Zuzenbidea definitzerakoan erabili
izan den elementu edo ezaugarria bihurtu da, modu honetara Estatu egitura duten
gizarteetako sistemak juridikoak izango dira, eta beraz eraginkorrak, edo beste
modu batetara esanda eraginkorrak izango dira, eta horregatik juridikoak izango
dira.

Emandako argumentu hau kontutan izanik azter dezakegu onargarria izan daitekeen
ala ez Estatu egiturarik gabeko gizarteetako sistema arauemaileei izaera
juridikoa onar dakiekeen, hau da Zuzenbidea direla onar dezakegun ala ez.

Aurretik aipatu dugun bezala, onartzen badugu juridikotasuna ez dela
existitzen, fikzio bezala behar dugula eta arbitrarioki Estatu egitura duten
sistema arauemaileei atzematen diogula izaera hura, ez gintuen harritu behar
modu berean, eta prozesu bera erabiliz, Estatu egitura ez duten gizarteetako
sistema arauemaileei ere onartu izatea izaera juridiko hura. Baina egia esanda
baieztapen horrek ez digu zalantza argitzen gehiegi laguntzen. Planteatu behar
den galdera aldatu behar da, eta honakoa izan zitekeen: Zeintzuk_dira_Afrika,
Amerika_eta_beste_kontinente_batzuetako_ordenamendu_arauemaile_horiei_izaera
juridikoa_ukatzeko_existitzen_diren_arrazoiak?

Sistema arauemaile horren alde esan behar dugu, sistema horietan arauak maila
bereko beste arau batzuetan oinarrituz aukeratuak izan diren buruzagiek sortu
izan dituztela, arau horien bidez hertsapena antolatzen da eta gainera arau
horiek onartuak eta betearaziak izaten dira gizartean. Gainera sarritan arau
horiek juridikoak deitzen ditugun estatuko arauak baino gehiago betetzen dira.

Sistema arauemaile hauen kontra, ordea, esan behar dugu Nazioarteko
komunitateak ez dituela sistema arauemaile hauek aitortzen edo eta onartzen.
Baina emandako arrazoi hau ez da nahikoa izango sistema arauemaile hauek
juridikoak ez direla esateko, Zuzenbidearen Teoriaren esparruan ez da inoiz
esan sistema bat juridikoa dela nazioarteko komunitateak horrela onartzen
duelako.

Horren aurka esan dezakegu Nazioarteko Zuzenbidean esan dela sistema arauemaile
bat juridikoa izango dela sistema hura eraginkorra denean. Hau da,
baliozkotasunerako irizpidea bere eraginkortasuna izango da eta ez Nazioarteko
komunitatearen onarpena edo aitorpena. Beraz, aplikatu behar dugun irizpidea
arauaren baliozkotasunarena izanik, eta hau bere eraginkortasunagatik
baldintzatua badago, ezin dugu baieztatu Estaturik gabeko gizarteetako sistema
arauemaileak ez direla baliozkoak eraginkorrak badira; irizpide bat
unibertsalki aplikatzen da edo bestela ez da irizpidea izango, bestela ikuspegi
ideologiko bat argudiatu eta defendatzeko erabiltzen dela uste izango dugu.

Azkenik Estaturik gabeko gizarteetako sistema arauemaileen juridikotasuna
aldarrikatu ahal izateko, Zuzenbidearen Teoriak planteatzen zigun beste ideia
bat alboratu behar dugu. Teoriaren arabera sistema arauemaile bat juridikoa
zela aldarrikatu ahal izateko sistema hura BAKARRA izan behar zen, hau da,
lurralde eremu batetan aplikatzen den sistema bakarra izan behar zela esaten
zigun. Beraz SUBIRANOTASUNAREN ideia -edo sistema bakarra eta subiranoaren
ideia- alboratu beharko dugu.

Sistema juridiko modernoen sorrerari buruzko aipamen historikoa egin ondoren
geratzen zaigun gauza bakarra subiranotasunaren kontzeptua nola agertzen den
azaltzea izango da. Subiranotasuna Jauntxo batek, erregeak, bere boterearen
gainetik beste botererik ez dagoela esaten duenean agertzen da, egitate honek
bihurtzen duelarik erregea subiranoa. Beraz dagoeneko subiranotasuna ez da
botere baten izaera bakarrarekin identifikatzen, hau da, dagoeneko ez dugu uste
botere bat subiranoa dela lurralde batetan bera delako arauak sor dezakeen
botere bakarra, momentu honetatik aurrera botere bat subiranoa dela onartuko da
bere borondatea ez badu beste botere batek zehazten, botere hura atzerriko
botere bat bakarrik izan daitekeelarik.

Subiranotasuna kontzeptu juridiko bat izatetik kontzeptu sozio-politiko bat
izatera pasa da: Herri bat subiranoa izango da gobernuak emandako arauen edukia
ez badago atzerriko elementu sozialek emandako arau edo eta botereen bidez
zehaztua. Modu honetara SUBIRANOTASUNAk esan nahi du ordenamendu arauemaile bat
bakarra dela eta beraz ez da lurralde eremu baten barnean eta pertsona talde
zehatz batzuentzat beste sistema arauemailerik onartuko, juridikotasunaren
ezaugarria esklusibitatea delako, errealitatean ematen dena kontutan hartzen ez
badu ere. Ez dugu nahastu behar “izan behar dena”, “ errealitatean denarekin”.

Beraz, ikuspegi teoriko batetatik zerk egiten du Estatu antolakuntzarik ez
duten gizarteetan ematen diren sistema arauemaileak juridikoa ez direla esatea?
Orain arte ikusitakoaren arabera behintzat, ezer ere.

Aniztasun arauemailearen existentzia onartzeko gai bagara, antropologia
juridikoak proposatutako aniztasun juridikoaren ideia ere onartu beharko dugu.


****** II. GIZA ETA ZUZENBIDEKO ESTATU DEMOKRATIKOA ******

0.- SARRERA


Zuzenbidearen Teoriak Zuzenbidea eta Estatuaren artean ematen diren erlazioei
lehentasuna eman diela ikusi ondoren, eta modu berean lehentasun horren
eraginez sortu diren ondorio teoriko eta praktikoak aztertu ondoren, oso
garrantzitsua den beste gai baten azterketari ekin beharko diogu. Egitate hori
Gizarte eta Zuzenbidearen arteko bitartekari zilegi bakartzat azaltzen zaigun
zenbait gizarteen antolakuntza eredua da, Estatuarena alegia.

Aurreko ikasgaian aurreratzen genuen bezala hauxe da bitartekari horren forma
zehatz bat aztertzeko unea. Aipatu eta azalduko dugun Estatu eredua Giza eta
Zuzenbideko Estatu demokratikoaren izango da.

Erraz ohartuko zineten Estatu eredu honi buruz gai ugari plantea daitezkeela
eta zalantza horiek zehazki aztertuak izan direla Zuzenbidearen teorilari
ugarien eskutik. Aipamen hau egitea derrigorrezkoa iruditzen zaigu kontutan
hartu behar duzuelako ikasgai honetan ez dugula Estatu eredu honen inguruan
egindako gogoeta eta azterketa guztiak aztertuko. Aurrerago ikusiko duzuenez
gure ikasgaiaren azterketan Estatu eredu horren funtsean dauden zenbait
“oinarri liberal” egongo dira, horiek Estatu eredu horrek bilatzen dituen
helburuak lortzeko traba bat bilaka daitezkeelako.

Enpririkoki frogatu daitekeen egitate bat Estatuan emakumeen partehartzerik ez
dela egon izan da. Honen eraginez Estatuan, gizartea eta Zuzenbidearen arteko
bitartekaria den horretan, ez da emakumeen parte hartzerik egongo, eta beraz
honek ez du Zuzenbidearen sorkuntzan ere parterik hartuko. Egitate hauek
zergatik eman diren eta zeintzuk izan diren horren ondorioak argitzen saiatu
beharko gara. Ondorio horiek adibidez Demokraziaren eta horren ondorioz
ezartzen diren ordenamendu juridikoen zilegitasun defizitak azalduko digute.

Geure buruari planteatzen diogun beste galdera bat Zuzenbidearen
eraginkortasunari buruzkoa izango da, adibidez zer nolako eraginkortasuna
izango du Zuzenbideak hau modu ez- zilegian emakumeen kontra egikaritzen den
indarkeriaren aurka azaltzen denean? PATEMAN-ek (1995) esaten digu beharrezkoa
izango dela galdera honi erantzun bat eman ahal izateko Estatuaren sorkuntza
unera itzultzea, hau da, honek planteatzen digu KONTRATU SOZIALA deritzon
kontratu sortzaileari buruzko irakurketa berri bat egin beharko da. Aldi berean
kontratu sozialarekin batera agertzen zaizkigun SUBIRANOTASUNA, HIRITARTASUNA
eta GIZABANAKOA kontzeptuen definizioaren berrikuspen bat planteatzen du. Azken
finean XVII. Mendeko eta garaiko instituzio kontraktualen irakurketa berri bat
proposatzen du.

PATEMAN-entzat “kontratu soziala” ez da soilik Estatuaren sorrerari buruz
arituko, eta patriarkatu klasikoaren amaierari buruz ere arituko da. Momentu
honetan instituzio politiko eta sozialen berrikuspen garrantzitsu bat ematen
da, eta modu berean hiritarrek instituzio horiekin dituzten harremanak ere
aztertuko dira. Baina gogoratu behar dugu “hiritarra” edo “hiritartasuna”
kategoria politikoa bezala ez dela momentu horretara arte sortzen eta
kontratuaren teoriaren arabera hiritarrak, erlazio askeen printzipioan
oinarrituz, instituzio berriak dituen Gizarte berri batetako partaideak dira.
Beraz oso garrantzitsua izango da jakitea emakumeak hiritarrak diren ala ez,
eta gizarte berriaren eta instituzio berrien sorkuntza ahalbidetzen dituzten
erlazio askeak izan ditzaketen.

Baina gertatutakoa hain modu sinplean azaltzeak ez digu gertatutakoa zer izan
zen ulertzen lagunduko.Gizarte berria gizaki askeen bidez sortu bazen (marka
eta jatorririk gabeko gizaki askeak), ez da oso ondo ulertzen zergatik
kategoria hartan ez ziren emakumeak sartu. Emakumeak, haien sexu markagatik,
hiritartasunetik baztertuak izan ziren, eta beraz, baita gizarte politiko
berritik eta momentu horretan sortutako esparru publikotik ere. Teorilarien
erantzun negatiboek ez gaituzte gehiegi arduratzen orain, baina benetan jakin
behar duguna hori zergatik gertatu zen izango da. Inoiz esaten eta azaltzen ez
dena kontratu sozialak ezkutatzen duena da. Erantzunik nabarmenena PATERMAN-ek
ematen digu (1995:303). Autore honek baieztatzen du bai hiritarra terminoaren
esanahia eta bai kontratu sozialaren esanahia ere emakumeen eraginpean dagoela
eta aurretik ematen den kontratu sexual baten menpe. Funtsean esaten dena da
Estatuaren autoritatea, Lege zibila eta gobernuaren zilegitasuna kontratu
izaera duen ekintza original batetan oinarritzen dela, modu honetara giza
erlazio askeek kontratu izaera izango dute. Baina kontratu-sortzaile edo
original hura ITUN SEXUAL- SOZIAL bat izango da horren bidez Zuzenbide
patriarkalari zilegitasuna ematen zaio, gizonezkoek emakumeengan eragiten duten
botereari zilegitasuna onartuz.

Kontratu sozialaren teorilari klasikoek esaten dute gizaki guztiak jaiotzatik
berdinak eta askeak direla eta beraz, natura egoeran berdinak dira kontratua
egin eta guztiak berdinak direla onartuko dien gizarte zibil eta politiko bat
eratzeko. Teorilari hauek ere gizon eta emakumeen artean ematen diren
erlazioetaz ohartu ziren eta horregatik sexuen artean ematen diren erlazioei
buruz idatzi egin zuten, eta ikuspegi kontraktual honetatik ezkontzari buruz
ere idatzi egin dute. Baina gure mendebaldeko tradizioak kuestio hauek alboratu
egin ditu, garrantzirik ez dutela esanez, edo hobe esanda, erlazio politiko
askeak nola sortu ziren azaltzerakoan, kontratuaren teorilariek izandako
inkongruentziarik nabarmenean oinarritu dira: sexu ezberdintasuna, sexuen
arteko erlazioak eta esparru pribatua egitate ez politikoak direla esanez.
Beste modu batetara esanda, teorilari hauek ez dute ikusi teorilari klasikoek
ez- zilegitzat hartzen zutela naturara jotzea zuzenbide politikoko zerbait
eraikitzeko eta gainera teorilari hauek gizon eta emakumeen arteko
ezberdintasunak defendatzen jarraitu zuten askatasun naturala eta lotura
naturalaren arteko ezberdintasuna bezala (PATEMAN, 1995: 304).

PATEMAN-ek esaten duen bezala sexuen arteko erlazioak, kontratu sexuala
bederen, kontratu soziala zertan datza ulertzeko derrigorrezkoa izango da, eta
orduan geure buruari galdetu beharko diogu hori zergatik gertatzen den, eta
azkenean ondorioztatuko dugu ezberdintasun sexualak Gizartea, Estatua eta
Zuzenbidearen artean ematen diren erlazioei buruzko azterketan garrantzi handia
duen gaia izango dela

Aztertu beharko den beste arazo bat Zuzenbideak emakumeak talde bezala eta ez
indibiduo bezala onartzeko jartzen dituen eragozpenak izango da; ikusi dugun
bezala estatus hori behin eta berriro ukatu izan zaio emakumeari eta gaur egun
ere oraindik ukatzen zaio.

Zuzenbidearen zilegitasunak eta eraginkortasunak Zuzenbide Naturaleko
teorilariek garatzen dituzten kontratu sozialaren teorietan oinarria duenez,
uste dugu garrantzitsua dela Zuzenbidearen esparru guzti hauei buruzko
azterketa bat egitea, Zuzenbide antidiskriminatorio eta gaur egun oso
eztabaidatua den emakumeen aldeko ekintza positiboarekin erlazio estua duelako.

Ikasgaiaren puntu honetan Zuzenbidearen fundamentu eta zilegitasunarekin
erlazioa duten gaiek aztertuko ditugu, hau da, Zuzenbideak, Demokrazia eta bere
oinarri liberalekin duen erlazioa aztertuko dugu, azterketa sakonago batetarako
Mª ANGELES BARRÈRE-ren lanera bideratzen zaituztegularik (1997).

1.- ESTATUA ETA DEMOKRAZIA

Teoria politikoko korronte berriek esaten digute Zuzenbide eta Giza eta
Zuzenbideko Estatuetan liberalismoa eta demokrazia ez direla gauza bera eta
horregatik ez ditugula erratu behar ( AGUILA, 1995: 549). Demokrazia prozesu
batetan emandako emaitza bezala ulertu behar da eta ez Estatu liberalaren
aurrekari bat bezala. Guztion gobernuari buruz hitz egiten duen Demokraziaren
ideia arautzaileaz (regulativa) gain, badira zentzu eta eduki ezberdinak
eskaini izan dituzten beste ideia batzuk ere.

Demokrazia esparru juridikoan “gizaki ezberdinentzako Zuzenbide ezberdin bat”
premisatik “Gizaki ezberdinentzat Zuzenbide berdin bat” emandako pausua bada,
esan behar dugu Zuzenbidearen esparruan demokrazia bera zalantzatan jartzen ari
dela. Bere garaian aldarrikapen bat baino gehiago izan zena, hau da,
Zuzenbidearen konkista historiko bat izan zen “Zuzenbide berdin bat gizaki
ezberdinentzat” premisa zalantzatan jartzen ari da eta ez ikuspegi
antidemokratikoa dutenen eskutik, radikalismo demokratikoderitzon ikuspegitik
baizik. Antza, berdintasuna, gizabanakoa, ezberdintasuna... kontzeptuak ez
baitaude hain argi.

Aipatu dugun bezala Gizarte demokratiko batetan Gizartea, Estatua eta
Zuzenbidearen artean ematen diren erlazio ezberdinak, gizarte horietako esparru
sozialean garrantzitsuak diren arazoak Estatuak Zuzenbidera nola bideratzen
dituen moduan oinarritzen dira. Eskema honen onarpenak Gizartea eta Estatuaren
artean ematen diren erlazioak zeintzuk diren planteatzera eramaten gaitu, modu
honetara Zuzenbidea osatzen duten arauak zeintzuk diren, zergatik, zelan eta
zertarako dauden aztertuko dugularik.

NOZICK (1974) eta RAWLS (1979) Estatu bat antidemokratiko edo totalitarioa izan
ez dadin Gizarte eta Estatuaren artean ematen diren erlazioak zeintzuk izan
beharko diren esango diguten bi autore izan ziren. Lehenbiziz aipatu behar
duguna da bi autore hauek gehienbat gizabanakoaren eta Estatuaren artean eman
beharko diren erlazioei buruz aritu izan direla eta ez hain beste Gizartea eta
Estatuaren artean eman beharko liratekeenei buruz. Biak gure tradizioan oso
arrunta den ideiatik abiatzen dira: INDIBIDUALISMOTIK hain zuzen ere.

Autore hauek planteatutako teorien ezberdintasunei dagokionez esan beharko
genuke NOZICK-k Estatuaren izaera minimoa defendatzen duen bitartean, bere
jarduera eskubide indibidulen babesera mugatuz, RAWLS-ek JUSTIZIA BANATZAILEA
(redistributiva) aurkitzen ahalegintzen da.

Ikuspegi juridiko-politiko batetatik, Estatu demokratikoaren zilegitasuna adin
nagusi guztien boto eskubidean oinarritzen da, hauek aukeratzen baitute
gobernua haien botoen bidez. Eskakizun minimo honetan oinarrituz ezingo genuke
hutsune demokratikorik aurkitu, gaur egun sufragioa unibertsala baita, baina
gogora dezagun sufragioa unibertsala dela munduko parte mugatu batetan soilik.

Gobernua aukeratzeko eskubidea, ezaugarri demokratiko minimo bezala, demokrazia
definitzeko hastapen egokia bada ere horrek ez du demokrazia terminoaren eduki
guztia bereganatzen. Kontratu sozialaren teorilarientzat subiranoaren
aukeraketan parte hartu ahal izateak gizarte zibilean lor zitekeen askatasun
maximoa suposatzen zuen, baina ROUSSEAU-k emandako planteamenduetatik botoa
emateko eskubidea ezin da askatasunarekin nahastu.

ROUSSEAU-ren ustez herria askea izango da, soilik, botoa emateko eskubidea
egikaritzen duenean, hau da, bere ordezkari- gobernatzaileak aukeratzen ari
denean, baina une edo ekintza hura burutu ondoren, demokrazia ordezkatzailea ez
da demokrazia izango edo behintzat ez da izango gizakiek haien askatasuna
egikaritzeko duten ahalmenaren adierazlerik onena.

Demokrazia eredu honen alternatiba bat DEMOKRAZIA ZUZENA da, eredu honetan
gizakiaren partaidetza gehiago aldarrikatzen da (batez ere lanean) eta
gobernuaren jardueraren kontrol zuhurrago bat ere emango delarik. Iragan
hurbilago bati buruz aritzen bagara ikus dezakegu 80. hamarkadaren ondoren
partehartzearen aldeko nahia moteltzen dela, eta horrekin batera demokrazia
partehartzailea ere ahultzen da, momentu honetan minimoetako demokrazia liberal
batekin aurkitzen garelarik.

DEMOKRAZIA LIBERALAK Gizartean esparru publiko eta pribatuaren artean
egiturazko banaketa bat sortu du. Honek esan nahi du zenbait gai gobernuko
kontroletik kanpo geratu izan direla eta beraz inoiz ez dutela lortuko
Zuzenbideak esparru horiek osotasunean arautzea. Banaketa hura egiteko erabili
izan den metodoa garai bakoitzeko legedian momentu zehatz batetan existitzen
edo atzematen diren eskubide eta askatasun indibidualak formalki legedi
horietan (normalean konstituzio idatzietan) jasotzea. Modu honetara,
gobernuaren jarduera mugatua egongo litzateke eta ez luke esparru pribatuaren
gaineko inongo kontrolik izango.

Egitate honek emakumeentzat garrantzi handia izan du. Adibidetzat tratu txarren
delitua edo bortxaketen delitua aipa genezake, hauek esparru pribatuan ematen
direnez Zuzenbidean izan beharko luketen azterketa sakona izatetik urrun geratu
dira.

Estatua ez da bere ardurapekoak ez diren gaietan sartu behar. Gaur egun arazoa
ez da hain argia eta beraz ez dago erabat konponduta. Estatu liberalak zenbait
ezberdintasun desemanak daudela aldarrikatzen du, momentu horretatik aurrera ez
dira gai publikoak izango eta beraz Zuzenbidearentzat ez dute garrantzirik
izango. Zuzenbidea sexu ezberdintasunaren aurrean itsua dela esaten da, baina
hain argi ez dagoena da emakumeak haien izaera albo batera utzi behar dutenik
Zuzenbideak kontutan har ditzan edo eta esparru publikoan parte hartu ahal
izateko. Aurrerago ikusiko dugunez mito hau ez litzateke errez mantendu behar
gaur egun. Subjektu abstraktu, unibertsal eta neutroak funtsean zuen izaera
galdu du “gizonaren estandarrarekin” parekatu denetik.

2.- SORRERAREN MITOA: EMAKUMEA GIZONARI LOTUTA, GIZONA ESTATUARI

Aurretik azaldu dugun epigraferen baten Estatuaren sorrera ahalbideratu zuten
zenbait baldintzei buruz eta gizarte politikoa eta Estatuaren sorrera azaltzeko
erabilia izan den kontratu sozialaren mito sortzaileari buruz hitz egin dugu.
Momentu honetan egitate eta autore berdinei buruz hitz egingo dugu baina
ikuspegi ezberdin batetatik. Orain sexuen arteko harremanei buruz eta hauek eta
Estatuaren artekoei buruz hitz egingo dugu.

Aldaketa ugari ematen diren garaian, iraultzen garaian, erlijio izaera duten
guden garaian, eta ekoizpenaren garapen garrantzitsua ematen denean, XVII.
Mendeko Inglaterran oinarrizko giza erlazioak zeintzuk diren aztertzeak oinarri
izango duen eztabaida ematen da. Berdintasuna terminoa modu zabalean
eztabaidatua izango da.

Testuinguru honetan, HOBBES-en lana kokatzen dugu. Aipatu dugun bezala HOBBES-
ek natura egoeran gizaki guztien berdintasuna aldarrikatzen du; honen ustez
gizaki guztiek eskubide berdinak dituzte, bai gizonezkoek eta baita emakumeek
ere. Autore honen ustez natura egoeran emakumeek eta gizonek eskubide berdinak
dituzte, indar ezberdintasuna ezin delako Zuzenbide ezberdin baten arrazoia
izan. Baina modu berean politikoki antolatutako gizarte batetan ematen den
sexuen arteko ezberdintasuna azaltzeko esaten du ezberdintasuna gerra
ekiditzeko amankomuneko adostasunarekin sortzen dela.

LOCKE-ek defendatzen du Gizartean ezberdintasuna agertzen dela bertan DIRUA
agertzen denean. Autore honen ustez gizarte politikoa haien interes ekonomikoak
babestu nahi dutenek egiten duten paktu edo itunaren ondorioa da.

Modu honetara, eta oso modu laburrean bada ere, gizartean ematen diren
erlazioetan gerta zitekeen ezberdintasun erlazioak azaltzeko erabili izan ziren
bi ikuspegi kontrajarriak aipatu ditugu. Azalpenaren une honetan gelditu dira
kontratuaren teorilariak, inork ez digu azaldu zer den gizon eta emakumeen
arteko erlazioen artean ematen dena. HOBBES-en lanean emakumea desagertzen da
natura egoeratik Gizartea eta Estatua sortzeko prozesuan. LOCKE-k aldiz, ez du
emakumea erabat desagertu arazten, baina familiaren esparruaren baitan
mantentzen du soilik, bizitza politikotik erabat aldenduz, eta emakumeen
kontrola gizonen esku dagoela esanez. Esan beharrik ez dago familia natura
elementu bat bezala hartzen dela, esparru politiko eta publikotik kanpo dagoen
zerbait bezala.

Modu honetara esan dezakegu bi autore hauek bizitza praktikoarekin zerikusirik
duten gaietaz arduratzen direla, baina soilik ordena eta kontrolarekin
zerikusirik dutenekin, eta beraz, botere eta eskubide terminoetan.

Familiaren egoera eta horren baitan ematen diren botere harremanak ardura
handiko gaiak dira. Arazo hauek emakumeari lehenbiziz gizonaren menpe eta gero
Estatuaren menpe dauden izaki sexualen izaera atzematen konpontzen dituzte.
Estatu liberalaren sorrera estamentu ezberdinetan emakumearen egoeraren
okertzearekin bat egiten du (JÓNNASDOTTIR, 1995:171). Baina zelan da hau
posible?

HOBBES-en ustez natura egoeran ez da legerik existitzen, eta modu honetara ez
da ezkontza existitzen, eta beraz, ez da ez “edukitza” ezta “mendekotasun”
erlaziorik existituko. Egoera horretan gizakiak oparien bidez erlazionatzen
dira. HOBBES-ek esaten zuen egoera horretan emakumeek eta gizonek haien arteko
harremanak askatasun osoz egikaritutako kontratuen bidez antolatzen dituztela.
Baina hemen planteatzen zaigun zalantza da zergatik HOBBES-en teorian, Gizartea
eta Estatua eraikitzeko natura egoeran ematen den askatasun egoera hau alboratu
behar dela esaten duenean, gizartea beti ondo zehaztutako unitate familiarretan
antolatzen du, unitate hauen goiko mailan beti gizona agertzen delarik. Honi
eman dakioken azalpen bakarra da natura egoeran bizi diren gizaki aske eta
berdin bakarrak gizonak direla, familia buruak hain zuzen ere. Honek beste
galdera bat planteatzera eramaten gaitu, ez al zen kontratu sozialaren aurretik
denak behartzen zituen eta itun sozialarengandik independentea izango zen
ezkontza itun edo familia itunik existituko? CAROL PATEMAN-ek galdera honi
erantzun bat eman dio: Kontratu sozialaren oinarrian aurrekoa zen izaera
sexualeko beste itun bat dago. Kontratu horretan emakumeek askatasunez haien
mendekotasun naturala onartzen dutelarik.

***** Edozein kasutan, HOBBES-ek izatez gizonak emakumeak baino eskubide
gehiago ez zituela baieztatzen bazuen ere, bere gogoeta guztiak seme- alabengan
eskubideak nork dituen zehazten oinarritzen ditu, seme- alaba hauek
etorkizuneko subiranoak izango direlako. Arrazoiketa honako hauxe da:pertsona
bakoitza bere gorputzaren jabe da (indibiduoaren osotasun fisikoa), beraz
amaren gorputzaren baitan bederatzi hilabete pasatzen dituen seme-alaba amarena
da.Baina hau hala bada, zein da HOBBES-ek planteatzen duen arrazoiketa seme-
alabaren gaineko eskubidea aitari emateko? *****
***** Erabilitako estrategia aitaren eskubidea jaiotzan oinarritu beharrean
zaindu eta jakiak emateko ahalmenean oinarritzean datza. Seme-alabarengan
eskubide legala jasotzen duena, hura hazi eta zaintzen duena izango da. Edozein
kasutan ez dago amaren eskubidea aitari zelan pasatzen zaion aditzera ematen
duen azalpen logikorik, HOBBES-ek egiten duena, azken finean, emakumea
desagertuaraztea izango da. JÓNASDROTTIR-ek (1995:188) bere lanean emakumeen
desagertze prozesu hau isladatzen duten HOBBES-en lanaren hiru pasarte aipatuko
ditu: *****


    * “AITAK EDO AMAK, EDO BIEK, ETA SEME-ALABAK ETA MORROIEK OSATZEN DUTENA
      FAMILA DEITZEN DA.; BERTAN AITA EDO FAMILIAKO JAUNA SUBIRANOA DA ETA
      GAINONTZEKOAK (SEME-ALABAK ETA MORROIAK MODU BEREAN) SUBDITOAK DIRA.”

    * “ AITA BATEK, BERE SEME- ALABA ETA MORROIEKIN, PERTSONA ZIBILA
      BILAKATZERAKOAN, BERE AITATASUN JURISDIZIOAN OINARRITUZ, FAMILIA OSATZEN
      DU.

    * “GIZON BAT ETA BERE SEME-ALABAK; EDO GIZON BAT ETA BERE MORROIAK; EDO
      GIZON BAT ETA BERE SEME-ALABAK ETA BERE MORROIAK BATERA: AITA EDO JAUNA
      SOBERANO DEN ESPARRUA.

Orain arte esandakoagatik suposatzen dugu gazteleraz gizon terminoa erabiltzen
denean “espezie¨” unibertsal bati buruz ez dela aritzen ulertuko duzuela. Argi
geratzen dena zera da: gizarte zibilean, Estatuan, ez dagoela emakumeentzako
lekurik. Ikuspegi hau nahiko berria da kontutan hartzen badugu XVII.mendeko
edozein gizonentzat emakumeak gobernu buruak izan zitezkeela, hau da, garai
horretan denek ezagutzen zituzten erreginak existitzen zirela, jabekideak izan
zitezkeen, jarauspenak beregana zitzaketen... FRAISSE-ek esaten zuen bezala
Iraultzarekin eta Estatu Modernoaren sorrerarekin unibertsala izan den egitate
bat ematen da: esparru publikotik emakumearen aldentzea ematen da, eta horren
ondorioz bere eskubideen ukapena.

Deigarria eta harrigarriena HOBBES bezalako arrazionalista batek argudio erabat
irrazionalak erabili izana da. HOBBES-ek lehenbiziz pertsona ororen berdintasun
naturala aldarrikatzen du, guztiak eskubide berdinen jabe direla esaten duela,
eskubide horien artean bizitza publikoan eta boterean parte hartzeko eskubidea
ere aurkitzen direlarik. Baina geroago berak esandakoa ukatzen du, gizonak
haien naturagatik gobernurako egokiagoak direla esaten duenean; modu honetara
Estatutik desagertuarazten ditu emakumeak. Eta harrigarriagoa dena, emakumearen
bazterketa hau argudiatzen du berak ukatzen zuen ezberdintasun naturalean
oinarrituz.

Onartu badaiteke ere nolabait, beharrezkoa izango dela pertsona ororen
menderakuntza maila bat gizartean bakea bermatzeko, emakumeei eskatzen zaien
menderakuntza maila erabatekoa da.


3.- GIZABANAKOAK ETA TALDEAK

Gaur eguneko Estatu ereduaren ardatzik nagusiena eskubideen defentsa
gizabanakoan oinarritzen duela da. PATEMAN-ek (1995:303) esaten zigunez,
GIZABANAKOAREN kontzeptua gizon baten gorputzaren inguruan sortzen da, eta
beraz, horren identitatea beti gizonezkoarena izango da. Baieztapen honek
adierazten digunez ezberdintasun sexuala ezin da alboratu, zenbait autorek
baieztatu dutenez ez da izaera neutroko gizabanakorik existitzen. Demokrazia
liberalak sexua bezalako ezberdintasunak alboratzen saiatu baziren ere ez zuten
hura lortu, eta gainera kasu batzuetan (demokrazia liberala eta
errepublikanismoarekin gertatu zen bezala), horiek izan baitira gizonaren
identitatea eman diotenak sortutako arauen edukiei.

Ordezkapen legegilearen egitatea aztertuz gero aurretik esandakoa errez
ulertuko genuke, eta modu horretara zerbaitek txarto funtzionatzen duela ikus
dezakegu. Gure ustez demokraziak sexuen arteko ezberdintasunaren gaia modu
egokian azter zezakeen eta horretarako beharrezkoa izango da emakumeen gaia
aztertzea ez soilik gizabanakoaren ikuspegitik, talde batetako partaide bezala
ere ikusi eta aztertu beharko delarik.

Gure ustez zilegitasun demokratikoa lortu nahi bada botere legegilean eta
Gobernuan emakume eta gizonen kopurua paritarioa izan beharko da, eta hau
soilik lortu izango da emakumeak talde bezala kontutan hartzen badira, eta ez
soilik gizabanakoak bezala.

Egoera honetan emakumeen presentzia lortzeko aukeren berdintasuna aldarrikatzen
dutenen artean eta baiezko ekintzaren aldekoen artean ematen diren ikuspegi
kontrajarriak aurkituko ditugu, eta ezberdintasun horiek izaera liberaleko
antidiskriminazioa eta emakumearen benetako partehartzea bermatuko duten
ekintzen artean ematen diren egoera kontrajarriak agertuko dizkigute. Ikuspegi
praktiko batetatik esan dezakegu kontrajarriak diren teoria horiek berme
juridikoen esparrura pasatzen direnean demokrazia liberalaren zenbait
printzipio zalantzatan jartzen dituztela. Adibidez, pentsa talde politiko baten
baitan hautagaien ehuneko zehatz bat emakumeei gordeko zaiela, edo nahi badugu,
pentsa hautagaien %40 sexu zehatz bati esleitzen zaiola; honek hautesleen
aukeratzeko eskubideari trabak jartzen dizkio zalantzarik gabe. Baina hemen
aditzera eman nahi genuena da emakumeen partehartzearen aldeko edozein ekintza
ezberdintasun sexualean oinarritu behar dela, eta beraz beharrezkoa bihurtzen
dela demokraziak gizabanakoak kontutan hartzeaz gain taldeak ere kontutan har
ditzan. (PHILLIPS, 1996: 149)

Zenbait autore emakumeen gehiegizko- ordezkapenaren arrazoiketa bat ematen
saiatu dira eta orokorrean bi ikuspegi mantendu dituzte:

1.ikuspegi edo arrazoiketa: Lehenengo arrazoiketa gehiegizko- ordezkapenaren
arrazoi izan zitezkeen eta alboratuak izan ziren arrazoiak azpimarratu zituen.
Adibidez: lan ordutegiarena, lan baldintzarenak... ikuspegi honen arabera
holako baldintzaren bat emakume bat talde batetako hautagai izaterako orduan
aurreiritzi bat dela ikusten bada berehala ezabatuak izan beharko dira.
Teorilari batzuentzat argudio honek demokrazia liberala bere mugetaraino eraman
dezake, tradizionalki pertsonal edo eta pribatutzat hartuak izan diren gaiak
kontutan hartzen dituelako. Azken finean ikuspegi hau mugan dago. Dagoeneko ez
zaie emakumeei partehartze politikoa debekatzen, gizabanako bezala baldintza
batzuk betez, gizartean parte hartzeko aukera ematen zaie.

2.-ikuspegi edo arrazoiketa: Bigarren ikuspegi honek ez du dena erabaki
pertsonalaren menpe utzi nahi, eta horregatik lortu nahi den helburua bermatuko
duten bideak ezarri nahi ditu. Lehenengo ikuspegiaren arabera emakumeak
gizabanako abstraktuak dira, eta beraz sexua ezin da kontutan hartu daiteken
irizpidetzat hartu. Bigarren ikuspegiaren arabera, aldiz, gizartea talde
ezberdinek osatzen dute, interes ezberdinak dituzten taldeak, eta arrazoi
honengatik ordezkapena ezin da zortearen baldintzapean utzi.

Ikuspegi liberalaren arabera danok berdinak gara, baina taldeen interesen
arabera gidatutako gizarteetan, gurean gertatzen den bezala, ez da oso zintzoa
danak berdinak garela esatea. Talde zehaztuak dauden gizarteetan, taldeen
interesak daude halabeharrez. Baina honek ez du esan nahi pertsona soilik
existituko denik gizarte- talde baten baitan dagoenetik. Hau horrela izango
balitz, Demokrazia, ordezkapenean talde bakoitzak izan beharko lukeen
proportzioa zein izan beharko litzatekeen jakitea izango litzateke, baina
zenbait gizabanako talde zehatz batetako partaide izateagatik opresioa jasan
dute (sexuagatik, arrazagatik, erlijioagatik...), eta horregatik ere logikoa da
kuotatan oinarritutako sistema bat eskatzea. Gainera, definitzen duen
ezaugarriak zehazteko gaitasuna galdu duenena, habilitatuak izan ziren tresnak
ezabatu beharko dira eta berri batzuk ezarri. Badakigunez erabilitako teknika
ezberdinak EKINTZA BAIEZKORRA ETA KUOTAREN ARABERAKO SISTEMArenak izan dira.

MACKINNON-en arabera (1995:291 eta hurrengoak) “Legeak, boterean dauden hitzak
bezala ulertuta, Gizartea Estatu egituran ulertzen eta deskribatzen du eta
Estatua Gizartearen barnean kokatzen du...”

Jurisprudentziaren ikuspegitik Estatuak gizonezko izaera du, eta horrek esan
nahi du legea eta gizartearen arteko erlazioak gizonezko izaera duen boterearen
ikuspegia jasotzen duela. Ikuspegi hau nahiko nabarmena da erabaki
konstituzionalean, hau zilegia dela uste delarik legislazioaren eduki politikoa
neutroa denetik. Neutralitate honen funtsa gizonei generoagatik dagozkien
baldintzak edo ezaugarriak emakumeei aplikagarriak zaizkiela, hau da,
errealitatean sexuen arteko ezberdintasunik existitzen ez dela suposatuz.

MACKINNON-en ustez ezberdintasun sexuala ukatzeko erabiltzen den prozedura
honako hauxe da: “Termino deskribatzaileetan hitz eginez, erabilitako
estrategia, Legea sortu aurretik, gizartea eta gizarte ezberdintasunak sortzea
da; gero Konstituzioa sortu, berdintasunari buruzko legea ere sortuz, legez
ezabatzen diren baloreei bere berme guztiak emateko; gero zilegitasuna emango
dituzten arauak edo eta legeak sortuko dira, modu horretara Estatuak “status
quo”-aren interferentzia ezaren bidez legitimazioa lortuko du. Modu honetara
gizonezkoen gailentasuna gizartean “hain eraginkorra” den bitartean ez da
beharrezkoa izango sexuen arteko ezberdintasuna legeez ezartzea, eta modu
horretara sexuen arteko ezberdintasun txikienak izango dira de iure, eta bereaz
eta berdintasuna lortzeko berme legal batek ere ez du berdintasun soziala
lortuko.


**** AIPAMEN BILBLIOGRAFIKOA ****


ÁGUILA, R. 1995: “El centauro transmoderno: Liberalismo y Democraca en la
Democracia Liberal” ed. VALLSPÍN, Fernando(ed) Historia de la Teoría política.
(Vol VI) Alianza, Madrid.
BEALS,R.L y HOIJER, H:1981: Introducción a la Antropología, Aguilar, Madrid.
BOBBIO, N, 1965: N.Bobbio, Giusnaturalismo e positivismo giuridico, Edizioni di
Comunit, Milano.
BOBBIO, N. 1987: La teoría de las formas de gobierno en la historia del
prensamiento político, F.C.E. México, 1º ed. Cast.
CALVO GARCIA,M. 1989: La teoría de las pasiones y el dominio del hombre, PUZ.,
Zaragoza.
CORREAS,O. 1995: Ponencia no publicada que se puede encontrar en el INSJO.
DIAZ,R. 1997.Teoría general del Derecho, Marcial Pons, Madrid.
DIAZ, E. 1998: Curso de Filosofía del Derecho, Marcial Pons, Madrid.
EVANS-PRITCHARD, E.E.FORTES, 1964: Systémes politiques africains, PUF, Páris.
FERNANDEZ,E- 1992: El Derecho como ordenamiento juridico. En VVAA,
Introduccción a la Teroría del Dercho, Tirant lo Blanch.
HART,H.L.A.1968: El concepto de Derecho, Abeledo-perrot, Buenos Aires, 1º ed.
Cast.
HAURIOU,M, 1967: Teoría del instituzione e della fundazione, Milano.
HELLER,H. 1990: Teoría del Estado, F.C.E. México.
JÓNASDÓTTIR,A.G.1993: El poder del amor: ¿Le importa el sexo a la democracia?
Cátedra/Universitat de Valéncia/Instituto de la mujer de Madrid.
KELSEN,H.1986: Teoría pura del Dercho, UNAM, México, trad. De la 2º ed.
Alemana.
KNOPF,A.1976: El hombre y sus obras,F.C.E. Bogotá
MORGAN.L.H. 1971: La societé archaïque, Anthropors, París.
MACKINNON,C.A.1995: Hacia una teoría feminista del Estado, Cátedra/Universitat
de València/Instituto de la mujer, Madrid.
MAINE,H.S.: 1880: Etudes sur l´histoire des institutiones primitives, Ernest
Thorin, París.
MAIR,L, 1983: El Gobierno primitivo.FCB, Buenos Aires.
MALINOWSKI,B.1968: Trois essais sur la vie sociales des primitifs, Payot,
París.
NORBERT, R: 1990: Anthropologie juridique, PUF,París.
NOZICK,R. 1988: Anarquía, Estado y Utopía, FCE México.
Pateman,c. 1995: El contrato sexual, Anthropos/UAM, Barcelona, 1º ed. Cast.
PHILLIPS,A, 1995: Género y teoría democrática, UNAM, México.
RAPHAEL, D.D. 1983: Problemas de filosofía política, Alianza, Madrid.
RAWLS, J: 1979: Teoría de la justicia, FCE, México.
RESTA,E.1997: La certeza y la esperanza: Ensayo sobre el derecho y la
violencia. Paidós, Barcelona.
RODRIGUEZ,J.1987: “Introducción” en el volumen colectivo Historia del
pensamiento político. Tecnos, Madrid.
ROMANO,S. 1963: El ordenamiento jurídico, Instituo de Estudios Políticos,
Madrid.
SABINE,G.H.1991: Historia de la teoría política. FCE México.
TOMAS Y VALIENTE,F.:1983. Manual de Historia del Derecho español, Tecnos,
Madrid, 4º ed.
VVAA 1986: F. Chatelet, O. Duhamel, E. Pisier-Kouchner, Historia del
pensamiento político. Tecnos. Madrid.

















                BIGARREN PARTEA: ZUZENBIDEA ETA ARAU JURIDIKOAK










                                                  María Angeles Barrère Unzueta

















                 HIRUGARREN_IKASGAIA:_ZUZENBIDEAREN_KONTZEPTUA


                             I.-_DEFINIZIO_ARAZOAK

Zuzenbidearen Teoria, ikasketa planetan antolatuta dagoen bezala, bere
orokortasunerako grinagatik definituta dago, baina hori bezain garrantzitsua
honek egiten duen lan kritiko, analitiko eta argitzailea da. Horregatik gai
honetan Zuzenbidearen definizioa eman ahal izateko, ikasketaren erreztasun
batzuk albo batera utzi beharko dira, modu horretara definizio horrekin batera
agertzen zaizkigun zenbait zailtasunetaz ohartzeko.


1.1.- AHOZKO ERREALISMOA ETA KONBENTZIONALISMOA

Ikuspegi kritiko eta argitzaile batetatik egin beharko dugun lehenengo
bazterketak zerbait definitzeko ekintzarekin -gure kasuan, Zuzenbidea zer den
definitzeko ekintzarekin- zerikusia izango du. Modu honetara oso erreza izango
litzateke ikasgai honi hasiera ematea esanez “Zuzenbidea da........... “ eta
definizio zehatz eta zalantzan jarri ezin bat emango bagenu, irudituko
litzaiguke definizio hura gogoratzen duenak Zuzenbidea zer den jakingo lukeela.
Baina, Zuzenbidearen definizioari aurre egiteko modu hau ez da oso egokia
intelektualki. Zergatik? Zuzenbide hitzak emandako definizioaren bidez
errealitate bat adieraziko baligu gero ezingo litzateke errealitate horretatik
urrundu. Gauzak aurkezteko modu honi AHOZKO ERREALISMOA deritzo (edo AHOZKO
PLATONISMO edo AHOZKO ESENTZIALISMOA) eta ikuspegi analitikoa defendatzen duten
Zuzenbidearen Teoriako autoreen artean oso kritikatua izan da. NINO-k (1984:
12), hain zuzen ere, ahozko errealismoari buruz HERMAN KANTOROWICZ-ek egindako
kritikekin bat egiten du:

“Sistema (filosofiko) ugarik –antzinako platonismoak, errealismo eskolastikoak,
fenomenalismo modernoak- defendatu dute gauzen egia aurkitu daitekeela intuizio
intelektualeko prozesu baten bidez, horiek baitira gauzen esentzia ukaezina
adierazi dezaketen kontzeptu bakarrak. Hau horrela izango balitz, hau da,
Zuzenbidearen “esentziaren” antzeko zerbait existituko balitz, onartu beharko
litzateke Zuzenbide hitzaren adiera guztien artean, onargarria izango
litzatekeen definizio eta adiera bakarra, esentzia hura jasoko lukeen esanahia
eta adiera hura jasoko lukeen definizioa izango litzatekeela. Horregatik Erdi
Aroko eta Ekialdeko jurisprudentzia gehienak, eta jurisprudentzia modernoak
ere, esan du gauza baten izenaren artean eta izendatutako gauzaren artean
lotura metafisiko bat existitzen dela, lotura hura ez ezagutzea arriskutsua eta
sakrilegoa izango delarik. Honek erakusten digu Jurisprudentzia ez dela ahozko
magiaren sineskeriatik erabat aldendu.

Ahozko errealismoaren postulatuek esaten zutenaren kontra, beharrezkoa izango
da kontutan hartzea definizioak KONBENTZIONALIMOAREN emaitza bat direla, hau
da, terminoei egokitutako esanahia eta hizkuntzaz kanpoko errealitatea egitate
konbentzional hutsa da, hau da, pertsonen akordioen erabakipean dago. Egia da
gauza batzuei izen berezi bat ezartzeko ohitura dugula, baina posible da modu
berean beste hizkuntza akordio batzuk egitea, hau da, gauzei beste termino bat
ezartzea. Posible da aipatu dugun bezala jokatuz gero (adibidez lagun talde
batetan Zuzenbide hitzari beste adiera bat emanez, biologiarena adibidez, edo
eta alderantziz) akordio horretatik kanpo dagoenarekin komunikazio arazoak
sortzea, edo eta akordio horretatik kanpo daudenak gu eroak garela pentsatzea,
baina horrek ez du esan nahi ezin daitekeen horrelakorik egin (“a bilduaren”
erabilpena gizon eta emakumeen genero izendatzeko hartutako erabakia
konbentzionalismoaren adibide garbia da).

Esandakoa laburbilduz, argi geratu behar da Zuzenbidea hitzari ez dagokiola
“egiazko” esanahirik, eta horren ondorioz, ezingo genuke Zuzenbidearen
errealitatea adieraziko lukeen adiera edo esanahiari buruz hitz egin. Modu
horretara, ikuspegi konbentzionalistatik abiatuta, ulertu beharko genuke
antropologo edo soziologo batek Zuzenbide hitza erabiltzen duenean berorri
ematen dion esanahi edo adierak ez duela zertan jurista batek hitz horri ematen
dion esanahiarekin bat egin behar, korronte edo eta tendentzia ezberdinetako
jarraitzaileak baitira.


1.2.-HITZAREN ANBIGUOTASUNA
Oharra: Lehenbizi eta Zuzenbide hitzaren anbiguotasun arazoaren azterketari
ekin aurretik, esan behar dugu orain planteatuko dugun hizkuntza- arazo hau
euskaraz ez dela hain nabaria izango, hau da, gazteleraz “derecho” hitzak
adiera ezberdinak baditu ere, euskaraz adiera ezberdinak azaltzeko termino
ezberdinak erabiltzen ditugu: Zuzenbidea eta eskubidea, hain zuzen ere, eta
beraz hitzaren anbiguotasuna ez da hain nabaria izango. Dena den hemendik
aurrera sarritan gazteleraz idatzitako lege testuak irakurriko dituzuenez gai
honetaz ohartaraz zaitezten hitzaren anbiguotasunari buruzko azterketa egitea
komenigarria iruditzen zaigu. Beraz ekin diezaiogun lan horri.

Juristen artean ere, Zuzenbide terminoa adiera anitzeko hitza da eta gainera
anbiguoa, eta honekin Zuzenbidearen kontzeptuaren inguruan planteatzen zaigun
beste arazo baten azterketan sartzen gara.

Printzipioz, hitz bat adiera anitzekoa izateak ez du komunikazioan arazorik
sortu behar erabiltzen den testuinguruan argi geratzen bada zein den kasu
horretan egokitu behar zaion esanahia. Baina anbiguotasunaren arazoa sortzen da
esanahi horiek erratzen direnean eta ez dakigunean zeini buruz ari garen.

Plurisemiarekin hasiz, badakigu Zuzenbide hitza adiera ezberdinekin erabiltzen
dela, gutxienez lau adiera ditu hitz honek eta lau adibiderekin ikusiko dugu:

1.- MendebaldekoZuzenbideak (zuzenbide espainiarra, frantziar zuzenbidea...)
Musulmandar Zuzenbidearekin ezberdintasun nabarmenak ditu.
2.- Pertsona guztiek haien intimitatea babestekoeskubideadute.
3.- UPV-EHU-nzuzenbideaikasten da.
4.- Ez dagoeskubiderik!

Aurretik aipatu dizuedan bezala lau adibide hauekin ikusten duzuenez euskaraz
bi termino erabili izan ditugu adiera ezberdinak azaltzeko, baina gazteleraz
lau adibideetan “derecho”hitza aurkituko genuke. Edozein kasutan euskaraz ere
Zuzenbide eta Eskubide hitzek adiera ezberdinak dituzte eta modu horretara hitz
plurisemikoak edo eta adiera anitzeko hitzak direla ikus dezakegu.

Baina esan dugun bezala, plurisemia eta anbiguo ez dira sinonimoak. Modu
honetara Zuzenbide/eskubide hitza anbiguoa izango da bere esanahia zein den
argi geratzen ez denean, hau da, erabiltzen den definizioa zehaztea ezinezkoa
denean. Azter ditzagun ondorengo adibideak:

5.- Ezkontza Zuzenbidea Lizentziaturako 5. mailan ikasten da.
6.- Espainiar hiritarrek auzitegietara jotzeko eskubidea dute haien ahalmen
ekonomikoak kontutan hartu gabe.

Lehenengo adibidean, Zuzenbide hitzak ezkontza zuzenbidea Kode Zibilean
araututa dagoen artikuluei buruz hitz egin dezake (Zuzenbide objektiboa) edo
eta instituzio horri buruz idatzita dagoen literatura doktrinal-juridikoari
buruz.

Bigarren kasuan anbiguetatea nabariagoa da. Horretan, “eskubidea” izateak
suposa dezake espainiar ordenamendu juridikoan (zuzenbide objektiboan), dohako
justiziaren aldeko esanbidezko aitorpena existitzen dela (testu
konstituzionalean gertatzen den bezala) edo eskubide hori (subjektiboa)
aitortzen duela ordenamendu juridikoak (Zuzenbide objektiboa) kontutan izan
gabe, hau da, auzitegietara jotzea dohakoa izatea “justua” dela ideiarekin
erlazionatzen delarik.

Azken finean, anbiguotasuna komunikazioaren akats bat da, bereziki ezagutzak
aditzera eman nahi dituzten gaietan (poesian, adibidez, errekurtso horrek
aberastasuna ekar dezake), eta kultura juridikoan, ikusiko duzuenez, oso ohikoa
da Zuzenbide hitzaren anbiguotasun horrekin aurkitzea.

Dena den, honek ez du esan nahi anbiguotasunarekin aurkitzen garenean ezin
daitekeenik arazoa konpondu hitzen zentzua zein den zehaztuz (posiblea denean
behintzat). Gazteleraz, Zuzenbide hitzak duen adiera argitzeko erabiltzen den
teknika, Zuzenbide objektiboari buruz ari garenean, hitz horren lehenengo letra
maiuskulaz idaztea ohi da.

Gainera, euskaraz gertatzen den bezala, beste hizkuntza batzuetan ere termino
ezberdinak erabiltzen dira Zzuenbidearen aidera ezberdinak izendatzeko:

LAW: Zuzenbidea. Derecho objetivo
RIGHT: Eskubidea. Derecho subjetivo
JURISPRUDENCE: Zuzenbidearen zientzia. Ciencia del Derecho.

1.3.- KONTZEPTUAREN ZEHAZGABETASUNA

Zuzenbidearen kontzeptuarekin erlazionatutako beste arazo bat
zehazgabetasunarena da. Zehazgabetasuna kontzeptuei aplikatzen zaion ezaugarria
da, ez adierei (anbiguetatea bezala). Kontzeptuak definitzen dira haien
INTENSIOGATIK (EDO KONNOTAZIOA) eta HEDADURAGATIK (DENOTAZIOA). Kontzeptu baten
intentsioa, hura definitzen duten ezaugarrien multzoa da eta hedadura kontzeptu
horren aplikazio esparrua. Adibide bat jar dezagun: “ekosariaren kontzeptua”k
definitzen duen intentsio edo ezaugarri bat du: lekan hazten den edozein hazi.
Aldi berean ekosaria hitzaren hedadura aplikagarria zaion esparruagatik
definitzen da, edo gauza bera dena, lekan hazten diren edozein hazi, hau da,
ilarrak, indabak, garbantzuak, eta abar.

Kontzeptu guztiek intentsio eta hedadura bat dute, nahiz eta batzutan azken hau
hutsa izan. Adibidez, “ekosari urdina”-ren kontzeptuak hedadurarik ez du izango
ez bada mota horretako ekosaririk ezagutzen. Bestalde, intentsio eta hedadurari
buruz ezagutu behar den arau bat existitzen da eta honetan datza: zenbat eta
zabalagoa izan kontzeptu baten intentsioa, are eta txikiagoa izango da bere
hedadura, eta alderantziz.

Beste adibide bat jarriko dugu: “ikasle” kontzeptuak “unibertsitateko ikasle”
baino intentsio gutxiago du, baina hedadura gehiago, eta beraz “unibertsitate
ikasle” kontzeptuak, “Zuzenbideko unibertsitate ikaslea” kontzeptua baino
intentsio gutxiago du baina hedadura gehiago.

Kontzeptuaren zehazgabetasuna arazo bezala aztertzen hasiz, esan dezakegu
kontzeptu bat zehazgabea dela bere intentsio edo eta hedadura ez daudenean ongi
zehaztuak. Zuzenbidearen kontzeptuan oinarrituz, kontutan izan behar dugu
Zuzenbidearen Filosofian, Zuzenbidea definitzen duten ezaugarrien bilaketa
konstante bat izan dela. Modu honetara, batzuentzat Zuzenbideari buruz hitz
egitea arau eta hertsapenari buruz hitz egitea da; beste batzuentzat ezin da
Zuzenbideari buruz hitz egin arau orokorrei buruz (positiboak zein negatiboak)
hitz egin gabe, edo justiziari buruzko printzipioekin bat egiten duten arauei
buruz hitz egin gabe; edo eta Estatuarengandik eratortzen diren arauak bezala
definitu gabe... eta abar. Hala ere planteatzen zaigun arazoa da aipatutako
ezaugarriek ez dutela balio Zuzenbidea antzekoak diren beste fenomeno
batzuetatik bereizteko, morala edo giza ohituretatik adibidez; hauek izaera
arauemailea dute, hertsapena egikaritzen dute, eta kasu batzuetan ere
(moralaren kasuan, bederen) justiziaren printzipioekin bat egiten dute.

Historian zehar Zuzenbideari buruz planteatu diren karakterizazioak oso
ezberdinak izan dira, eta askotan Zuzenbidea “zer den” definitzeko, Zuzenbidea
“zer izan beharko litzatekeen” esaten da. Baina benetan garrantzitsua dena da
nahiz eta normalean Zuzenbideari arestian aipatutako ezaugarriak egokitu,
zerrenda hori ez dela zerrenda itxi bat eta horregatik esan ohi da
Zuzenbidearen kontzeptua hedadura aldetik kontzeptu zalantzagarri bat dela.

Zehazgabetasun intentsionalarekin erlazionatuta hedaduraren zehazgabetasuna
planteatzen zaigu; aipatutako ezaugarriak ez direlako Zuzenbidearen
karakterizazioa behin- betiko zehazteko baliagarriak izango, eta modu horretara
ezin izango da justifikatu Zuzenbide hitza erabiltzeko debekua zenbait fenomeno
izendatzeko. Adibidez Konstituzio espainiarrean agertzen diren arau ugarik ez
dute zehapenik, baina horrek ez du esan nahi Konstituzioa ez dela testu
juridiko bat izango. Antzeko zerbait gertatzen da Nazioarteko Zuzenbidearekin,
ohiturekin eta gizarte primitiboetako Zuzenbidearekin ere. Zentzu berdinean,
nahiz eta Zuzenbidea autoritate politikoarengandik eratortzen dela esan,
Zuzenbide kanonikoari buruz ere hitz egiten da.

Aipatutako guztiaz gain esan behar dugu Zuzenbidean erabiltzen den hizkuntza,
teknifikatu den hizkuntza naturala dela. Honek esan nahi du Zuzenbidean hiru
mota ezberdinetako terminoak aurkituko ditugula:

*_Termino_teknikoak: Zuzenbidearen hizkuntzan propioak diren terminoak dira,
hizkuntza arruntetik aparte daudenak (adbi. Endosu, nobazio, preterizioa...)
*_Teknifikatutako_terminoak: Termino horien esanahia mugatuta dago
Zuzenbidearen esparruan erabiltzen denean (adb. Ondasun higigarri, ondasun
higiezin...)
*_Hizkuntza_arrunteko_terminoak.

Honen ondorioz ikus dezakegu Zuzenbidean erabiltzen den terminologia
zehazgabetasunez beteta dagoela, eta zehazgabetasun hau izango da INTERPRETAZIO
prozeduraren zergatia edo oinarria. Gai honi buruz luze hitz egingo dugu
hurrengo ikasgaietan.


1.4.- EMOTIBITATEA ETA LEGITIMAZIO FUNTZIOA


Zuzenbidearen definizioak planteatzen dituen arazo guztiak ez dira
zalantzagarritasunarekin amaitzen. Modu honetara Zuzenbide hitzak eduki emotibo
garrantzitsu bat du, normalean eduki hori positiboa bada ere beste zenbait
kasutan Zuzenbide edo juridiko izaera duenak eduki emotibo negatiboa izango du.
Honen adibide bat, Zuzenbidearen ikuspegi MARXISTAN dugu; hauentzat Zuzenbidea
errealitate sozialaren deformatzailea da, klase menperatzailearen alde dagoen
errepresiorako arma da... Zuzenbidearen ikuspegi negatibo bat ere
Administrazioarekin edo eta “Justiziarekin” esperientzia txar bat izan duten
guztiek izango dute.

Dena den, esperientzia edo ikuspegi negatibo horietaz gain, Zuzenbideak gure
gizartean funtzio legitimatzaile bat betetzen du. Honek esan nahi du arautzen
dituen ekintza eta jarduerek obligaziozko izaera bat izango dutela, araututako
bete beharrezkoa dela jakingo dugularik.

Orain ez dugu aztertuko Zuzenbidearen teorian eta filosofian zer den
Zuzenbidearen derrigorrezkotasuna, baina azaldu nahi duguna ulertzeko nahikoa
izango zaigu esatea Zuzenbideak arautzen duena gizarte mailan nolabaiteko
garrantzi aitortze bat lortzen duela, eta zentzu handi batetan honekin batera
onarpen eta araututakoarekin konkordantzia bat ere. Gizarte erreakzio honen
zergatia gai konplexua da, baina zenbait arrazoi aipa ditzakegu:

*Pentsa behar dugu arauketa juridikoak ikuspegi moral nagusiko postulatuekin
bat egiten duela (adb. “Txarra da beste norbait hiltzea”, “txarra da
lapurtzea”, “iraintzea txarra da”... eta horregatik hil, lapurtu edo iraintzen
duena zigortzea ondo egongo da; eta horregatik ere ona izango da fisiko zein
ekonomikoki ahulenak direnak babestea, eta horregatik ondo dago ere helburu
horiek lortzeko Administrazioak dagozkion bermeak ezartzea... ).

*Zuzenbidearen hertsapena edo bortxazko izaera kontutan hartu beharko dugu
(zehapena ezartzeko ahalmenetik indarraren erabilpena arte)

Ezin dugu ahaztu politikoki zabaldutako beste ideia bat: gaur egun ezagutzen
dugun Zuzenbidea eguneratutako kontratu edo paktu sozial baten emaitza dela,
bakea eta Orden Soziala bermatzen duena gerra eta anarkiaren aurrean. Honen
inguruan HOBBES gogoratzearekin nahikoa dugu; Absolutismoaren babeslea izateaz
gain, natura egoeratik Estatu zibilera igarotzeko kontratuaren lehenengo
sortzailea izan zelarik.
Kontraktualismo honen amankomuneko ezaugarria da (HOBBESen ondoren LOCKE,
ROUSSEAU, eta KANT azaldu ziren XVII eta XVIII. Mendeetan, eta beranduago JOHN
RAWLS izango dugu neokontraktualismoarekin) itun sozialak ez duela errealitate
sozial batekin bat egingo, kontratu hura fikzio bat dela onartzen dute
kontratuaktalistek, Zuzenbidearen betearazpena justifikatzeko sortutako fikzio
bat hain zuzen ere. Beste modu batetara esanda, teoria kontraktualista horiek
ez dute errealitate historikoaren islada bat azaldu nahi, hauen helburua
kontratu horrengandik eratortzen diren arauen obedientzia legitimatzeko balio
izango duen hipotesi arrazional bat lortzea izango da. Kontratuaren teorilari
klasiko eta modernoen artean aurkitzen dugun beste amankomuneko ideia bat da
kontratu hau zenbait eskubideen babesarekin erlazionatuta dagoela esaten dutela
guztiek. XVII eta XVIII. Mendeko teorilarien artean, “naturalak” deitzen ziren
eskubideen babesean oinarritzen zen kontratu soziala eta teoria
neokontraktualistetan giza eskubideak izango dira itun sozialaren bidez babestu
nahi izango diren eskubideak (FERNANDEZ GARCIA, 1987: 167 eta hurrengoak).

Teoria kontraktualista hauen sorrera Estatu Modernoaren sorrerarekin agertzen
diren ordenamendu juridikoekin erlazionatuta dago, edo gauza bera dena,
Erregimen Zaharraren desagerpenarekin. Indarraren bidez legitimatutako
boterearen aurrean (edo bere buruagatik legitimatutakoa, edo Jaungoikoaren
legitimazioan oinarritutako boterea), legitimazio demokratikoagoa izango duen
boterea bilatzen da, eta horregatik agertzen da itun edo eta paktuaren ideia,
bertan hiritarrek adostasunez ematen baitiote boterea norbaiti, eta horregatik
lortzen dute arauek obligaziozko izaera hura, eta horregatik ere betearaziak
izango dira Gizartean. Baina aurreko ikasgaietan ikasi dugun bezala ugariak
izan dira itun soziala ulertzeko moduak eta baita ere horiei egindako kritikak,
baina orain ez gara gai honetan berriro sartuko.


                      II.-_ZUZENBIDEAREN_IKUSKERA_NAGUSIA


Aurreko epigrafetik argi geratu behar dena da ezin dela Zuzenbidearen
definizioari buruzko arazoa termino absolutuetan planteatu, hau da,
Zuzenbideari buruz emandako definizioak konbentzionalak dira eta hauek onak edo
txarrak, egokiak edo ez egokiak izango dira definizioaren helburuaren arabera.
Hauxe da historian zehar eman diren Zuzenbideari buruzko definizioen ikasketak
gidatu behar duen ideia nagusia. Pentsa adibidez Zuzenbidea definitzeko esan
izan dela: Zuzenbidea Justiziaren egikaritza dela; Zuzenbidea indarrean dagoen
klaseak bere esku duen errepresio modua dela; Zuzenbidea herriaren
borondatearen adierazgarria dela... Argi dago teoria bakoitzak bere irizpideak
planteatzen dituela, ziurrenik teoria bakoitzak “egiazko” parte bat izango du,
baina guri orain ez dagokigu teoria bakoitzaren azalpena eta defentsa egitea.

Dena den nahiz eta orain inolako Zuzenbidearen definiziorik ez defendatu,
horrek ez du esan nahi ez dugula onartu behar jende gehienak Zuzenbideari buruz
hitz egiten duenean irizpide amankomun eta bateratu bat duela, edo beste modu
batetara esanda, onartu behar dugu Zuzenbideari buruzko definizio nagusi bat
badagoela. Definizio horri nagusia edo hegemonikoa deituko diogu, eta hein
handi batetan aurretik aipatu izan dugun ZUZENBIDE OBJETIBOAREN definizioarekin
bat egiten du.

Esandakoaren arabera baiezta dezakegu hitz egin daitekeela Zuzenbidearen
definizio nagusi bati buruz, eta horren arabera honako definizioa eman
dezakegu: Zuzenbidea botere politiko subiranoak emandako (eskuordetutako edo
aitortutako arauak)arauak dira (arauak zentzu zabalean ulertuta: legeak,
dekretuak, orden ministerialak, erregelamenduak, estatutuak... eta abar). Gaur
egun botere subirano hura Frantziar Iraultzan sortu zen Estatu ereduarekin bat
egiten duelarik.


2.1.- BOTERE ARAUEMAILEAREN MONOPOLIZAZIOA ESTATU MODERNOAN

Ikuspegi teoriko-juridiko batetatik, Estatu Modernoaren ezaugarririk
garrantzitsuena politikoki subiranoa den organoak arau juridikoak emateko duen
monopolioarena da. Honek esan nahi du momentu honetatik aurrera, Zuzenbidea
izango dela soilik modu batetara edo bestera politikoki subiranoa den organoari
egozten zaizkion arauak. Baina azter dezagun gehiago fenomeno hau. (GUASTINI,
1980).

Estatu Modernoa, Erregimen Zaharraren eta Erdi Aroko Gizartearen
desagerpenarekin sortzen da. Gizarte horietako organizazio politikoen
ezaugarriak aniztasuna, autonomia eta zentralizazio-eza ziren. Modu honetara
erregeen ondoan Jaun Feudalak eta hiri autonomoak, gremioak, estamentu
ezberdinak, Eliza... eta abar zeuden. Organizazio aniztasun honi arau propioen
(Zuzenbideen) aniztasuna gehitu behar zitzaion, eta modu horretara lurralde
eremu berean arau mota ugari zeuden indarrean: erregio ezberdinetako
Zuzenbidea, erregeak sorturiko Zuzenbidea, oinarri konsuetudinarioko
Zuzenbidea, nobleen zuzenbidea, burgesen Zuzenbidea (hiriko biztanleak,
artisauak, komertzianteak...), Zuzenbide kanonikoa, gremioen zuzenbidea... eta
abar.

Aurrekoaren eraginez, lurralde batetan aplikatu behar zen eta indarrean zegoen
Zuzenbidea zein zen zehaztea zaila izango zen, eta STATUS SUBJEKTIBO ezberdinak
aurreikusten zituen (sexua, erlijioa, klasearen arabera...). Guzti hau ez zen
batere egokia eta are gutxiago komertzioarentzat. Ziurtasun ezaren beste iturri
bat pertsona berdinarengan Zuzenbidea sortzeko ahalmena eta epaitzeko ahalmena
batzen zirela zen.

Europan zabaltzen hasi zen izaera kapitalistako egoera ekonomiko eta sozial
horrek ZUZENBIDE ZIUR bat eskatzen zuen, hau da, bilatzen zen Zuzenbide mota
honakoa zen: Argitaratu ondoren sinplea, argia, ziurra, egonkorra eta
uniformitatez aplikatutako Zuzenbide bat bilatzen zen. Hauxe zen segurtasun
juridikoa lortzeko modu bakarra, eta azken finean, hori zen merkatu ekonomia
bat ondo funtziona zedin beharrezkoa zena.

Horretaz gain, botere politikoa eta Zuzenbideren bateratzeak lehen egiten ez
zen Zuzenbidea sortzeko eta Zuzenbidea ezartzeko edo aplikatzeko ahalmenaren
artean bereizketa bat eskatzen zuen, Zuzenbidea sortzeko ahalmena subiranoa
zeritzon organoari egokituz (honen gainetik ez zegoen beste botererik).

Hemen beraz, Estatu Modernoaren funtsezko ezaugarriarekin aurkitzen gara,
horren ondorioz Zuzenbidea sortzeko ahalmenaren monopolizazioa ematen delarik.

Dena den, aurretik aipatu izan dugu, Estatu eta Zuzenbideari buruzko definizio
hauek ez direla besterik gabe sortzen, ezta egoera sozio-ekonomikoaren ondorioz
ere. Holako ideia edo proiektu juridiko-politikoaren garapenak doktrina eta
doktrinari batzuen “laguntza” eskatzen du, eta kasu honetan doktrina honi
POSITIBISMO JURIDIOKOA deritzo (edo IUSPOSITIBISMOA), eta doktrina hau garatzen
dutenak IUSPOSITIBISTAK izango dira.

2.2.- POSITIBISMO JURIDIKOA

Etimologikoki “positibismo juridiko” hitzak Zuzenbide positibo kontzeptuan du
oinarri, historikoki zuzenbide positiboa Zuzenbide Naturalaren kontrakoa izango
delarik. Iuspositibismoaren hegemonia gailendu baino lehen, Zuzenbidearen
kontzeptu biek, nolabaiteko izaera naturala zuten. Doktrina iuspositibista,
zentzu hertsian, Zuzenbide Naturalaren desagerpenarekin garatu zen, edo gauza
bera dena, Zuzenbidea soilik Zuzenbide positiboa izango dela uste denean,
Zuzenbide Naturala moralaren esparrura pasako delarik momentu hartan (BOBBIO,
1993:44).

Aurrerago azalpen iusnaturalistan sartuko gara, baina oraingoz
iuspositibismoaren azalpenarekin jarraituko dugu.

Iuspositibismoaren ezaugarririk nabarmena aipatu ondoren (Zuzenbidea izango da
soilik Zuzenbide positiboa, hau da, politikoki subiranoa den autoritateak
emandako Zuzenbidea), beharrezkoa izango da esatea doktrina iuspositibista oso
konplexua dela eta logikoa denez denborarekin batera garatuz joan da. Gaur
eguneko positibismoak eta XIX. Mendeko positibismoak ez dituzte ezaugarri
berdinak izango, baina horretaz gain esan behar dugu autore iuspositibista
guztiek ez dituztela iuspositibismoak dituen postulatu guztiak eta berdinak
defendatzen. Esandakoaren ondoren, eta kontutan izanik gure ikasgaiaren
helburua ez dela autore zehatz baten azterketan oinarrituko, positibismo
juridikoaren ezaugarri batzuk aipatzen saiatuko gara, ezaugarri horiek
aurrerago egingo dugun iuspositibismoak iusrealismo eta iusnaturalismoarekin
dituen ezberdintasunen azterketa egiteko baliagarria izango zaigularik.

BOBBIO-ren arabera, (1993: 141-2), positibismo juridikoari buruz hitz egiteak
sei kontzepzio edo azpi-teoriei buruz hitz egiteak suposatzen du:

   1. ZUZENBIDEAREN HERTSAPENAREN TEORIA
   2. ZUZENBIDEAREN TEORIA LEGEGILEA
   3. ZUZENBIDEAREN AGINDUZKO TEORIA
   4. ORDENAMENDU JURIDIKOAREN KOHERENTZIARI BURUZKO TEORIA
   5. ORDENAMENDU JURIDIKOAREN OSOTASUNARI BURUZKO TEORIA.
   6. ZUZENBIDEAREN INTERPRETAZIO LOGIKOA EDO MEKANISIZTAREN TEORIA.

Aipatutako sei teoria horietatik lehenengo hirurak gaur egun arte irauten duten
bitartean, azkeneko hirurak zalantzatan jarri izan ziren iuspositibisten artean
ere.

Lehenengo teoria izan ezik gainontzeko guztiak hurrengo ikasgaietan azalduko
zaizkizuenez, lehenengoa izango da orain modu zabalean azalduko duguna.

   1. ZUZENBIDEAREN_HERTSAPENAREN_TEORIA:

Teoria hau babesteak Zuzenbidea hertsapenaren arabera definitzea suposatzen du,
hau da, hertsapena edo indarra erabiltzeko ahalmena Zuzenbidearen elementu
tipiko edo funtsezkoa dela esatea suposatzen du. Definizio orokor honek bertsio
ezberdinak onartzen ditu, eta modu honetara TERIA KLASIKOAREN arabera
hertsapena arau juridikoak bete daitezen ziurtatzeko FUNTSEZKO BIDEA den
bitartean, TEORIA MODERNOAREN arabera hertsapena edo indarra erabiltzeko
ahalmena arau juridikoen FUNTSEZKO OBJEKTU edo EDUKIA izango da, eta beraz,
arau juridiko horiek izango dira indarraren erabilpena arautuko dituztenak.

Edozein kasutan ez gara orain autore bakoitzak planteatzen duen teoriaren
azterketa sakonean sartuko eta soilik XIX. Mendean teoria klasikoa garatu zuten
JOHN AUSTIN eta RUDOLF VON JHERING autoreen ideiei egindako kritikak aztertuko
ditugu. (BOBBIO, 1993:164):

1) OHITURETAN EZ DUGU HERTSAPENIK AURKITUKO: Ohitura, opinio juris ac
necesitatisdelakoan oinarrituz, gizartean dagoen kontzientzia sozialaren bat-
bateko arau juridiko bati egindako egokitzapena suposatzen duelarik.
2) ESATATUKO GORENGO ORGANOEN ESKUDUNTZAK ETA JARDUERAK ARAUTZEN DITUZTEN ARAU
UGARI (Zuzenbide publiko eta konstituzionalekoak) EZ DIRA HERTSAPENAREN BIDEZ
BERMATUTAK EGONGO, ez baitago arau horien betearazpena bermatuko duen
organorik.
   1. ESTATUEN ARTEKO HARREMANAK ARAUTZEN DITUZTEN ARAUEN BETEARAZPENA EZIN
      DELA HERTSAPENAREN BIDEZ EGIKARITU (Nazioarteko Zuzenbidearen kasuan,
      adibidez).

Mende honetan HERTSAPENAREN TEORIA MODERNOA HANS KELSENek eta ALF ROSSek garatu
zuten. Aurretik aipatu dugu ikuspegi modernoaren arabera, hertsapena arauen
eduki eta objektua da. Baina Zuzenbideari buruzko kontzepzio hau ulertu ahal
izateko (BOBBIO, 1993:166) natura egoeratik Estatu zibilera igarotzeko
sortutako fikzioa kontutan hartu beharko genuke. Natura egoeraren ezaugarria
norberaren indarraren erabilpenean aurkitzen dugu: bakoitzak norberaren indarra
erabiltzen du bere uste bakarraren arabera, baina jarduera hori ezin izango da
ez- zilegitzat jo. Zuzenbidea indarraren erabilpen aske eta arrazoitu- gabe
horren erabilpena desagertzen denean sortuko da, indarraren erabilpenaren
inguruko arauketa bat egingo delarik orduan, Zuzenbideak esango du nork, noiz,
non eta zelan egikarituko den indar hori. Zehatzago esanez:

   1. Zuzenbideak,_ezer_baino_lehen,_indarra_NORK_erabili_beharko_duen
      zehaztuko_du: Indarraren erabilpena ez da guztien esku egongo,
      horretarako ahalmena bakar batzuek izango dute soilik. Modu honetara
      indarra egikaritzeko monopolioa bereganatzen du giza talde batek
      (Estatuak eta bere organoek) eta indarraren erabilpena zilegia izango da
      talde monopolizatzailearen eskutik eratortzen bada eta ez-zilegia beste
      subjektu batzuen eskutik eratortzen bada. Adibidez, partikular batek
      beste norbait hiltzea ez da zilegia izango, baina heriotza zigorra
      onartzen den herrialdeetan norbaiti egindako jarduera zigorgarriaren
      ondorioz heriotza zigorra ezartzen bazaio, heriotza hura ez da ez-
      zilegia izango, ekintza hura zilegia izango da. Aipatu ditugun egitate
      biak materialki berdinak badira ere, kalifikazio juridiko ezberdinak eta
      kontrajarriak izango dituzte.
   2. Zuzenbideak_talde_monopolizatzaileak_indarra_NOIZ_erabili_dezakeen
      ezarriko_du:Indarra ezin da arbitrarioki erabili, legeak ezartzen dituen
      baldintzak ematen direnean soilik erabili ahal izango delarik, hau da,
      ekintza ez-zilegiak burutzen direnean.
   3. Zuzenbideak_indarra_NOLA_egikaritu_beharko_den_ezarriko_du:Prozedurazko
      arauek hertsapenaren egikaritza nola burutu beharko den azalduko dute;
      Zuzenbideak hiritarrari Estatuaren boterearen erabilpen arbitrarioaren
      kontra babes berme bat ematen dio.
   4. Zuzenbideak_ZENBAT_indar_erabili_beharko_den_arautuko_du:Zuzenbideak
      erabili daitezken hertsapen ekintzak zeintzuk izango diren ezarriko du,
      honek ere talde monopolizatzailearen jarduera arbitrarioa mugatuko
      duelarik.

Hertsapenaren teoria, ikuspegi klasiko zein modernoan, iuspositibismoa bezala
bere FORMALTASUNAGATIK definitzen da. Guri dagokigun kasuan honek esan nahi du
iuspositibistak Zuzenbidearen indarra edo hertsapenari buruz hitz egiten
dutenean, arau juridikoei buruz ari direla, hauek betetzen diren aztertzen
dute, zehapenik aurreikusten zaien aztertzen dute (ikuspegi klasikoan), edo
Zuzenbidea ezartzeko modua, unea eta zein neurritan ezartzen den (teoria
modernoa). Beste modu batetara esanda, iuspositibistentzat Zuzenbidearen
hertsapena edo indarra erabiltzeko ahalmenak irakurketa formal bat du, argi
ikusten bada ere Zuzenbide arauen hertsapena ez dela hura ezartzen duten
arauetan oinarritzen, hura praktikan ezartzen duten arauetan baizik (poliziaren
bidez, espetxeen bidez, ejerzitoaren bidez, epaitegien bidez...).

   1. ZUZENBIDEAREN_TEORIA_LEGEGILEA:

Teoria honek Zuzenbideen iturriekin zerikusia du. Teoria honen arabera, Legea,
Estatuaren boterearen adierazle zuzena, Zuzenbide iturri nagusiena izango
litzateke (ohitura, Jurisprudentzia edo “gauzen natura” delakoaren aurretik).

©) ZUZENBIDEAREN_AGINDUZKO_TEORIA:

Teoria honek esaten digu arau juridikoak agindu edo mandatu bezala azaltzen
zaizkigula, eta beraz menpekotasun erlazio bat sortzen duten borondatearen
adierazleak direla.

D) ORDENAMENDU_JURIDIKOAREN_KOHERENTZIAREN_ALDEKO_TEORIA:

Teoria honek ordenamendu juridiko baten baitan antinomiarik ezin izango dela
eman esango du, hau da, haien artean bateraezinak diren arauak.

   1. ORDENAMENDU_JURIDIKOAREN_OSOTASUNAREN_ALDEKO_TEORIA:

Teoria honek ordenamendu juridikoaren baitan hutsunerik ezin dela existitu
esango digu, hau da, edozein arazo edo suposturen aurrean arauketa juridikoa
egongo dela.

   1. ZUZENBIDEAREN_INTERPRETAZIO_LOGIKO_EDO_MEKANISIZTAREN_ALDEKO_TEORIA:

Teoria honentzat interpretazioa jarduera mekaniko bat da, aurretik existitzen
den Zuzenbidearen errepikapen hutsa dela esango dute. Modu honetara ezin da
pentsatu interpretatzaileak Zuzenbidea sortzen duenik.

Aurretik aipatu izan dugu iuspositibismoaren azken hiru teoria hauek
berrikusiak izan direla, eta beraz, onartu egiten dela Ordenamendu Juridikok
antinomiak dituela, hutsune juridikoak dituela eta interpretazioa ez dela
errepikapeneko jarduera soil bat, Zuzenbidea ere sor dezakeela.

Hala ere, berrikuspen honek ez du suposatzen teoria hauek ez dutenik dogma
bezala funtzionatzen iuspositibistentzat eta kultura juridikoarentzat
orokorrean (ezin dugu ahaztu iuspositibismoaren eragina doktrina hegemoniko
bezala). Horregatik garrantzitsua izango da “Zuzenbidea nolakoa den”
(antinomikoa, ez osoa) eta “interpretazioa nolakoa den” eta “zuzenbidea nolakoa
izan beharko litzatekeen” eta “interpretazioa nolakoa izan beharko litzatekeen”
artean egin beharreko analisi kritikoa.

Tesi baten artean (izan behar dena) eta bestearen artean (izan beharko
litzatekeena) ikuspegi logiko batetatik gainditu ezina den muga bat existitzen
da (HUME-n legea deitzen dena), baina ikuspegi ideologiko batetatik ez da
ezinezkoa izango. Printzipioz ez da kritikagarria izango Zuzenbidea eta
juristen jarduera modu zehatz batetan izan behar dela esatea, baina ezin
daitekeena onartu da izan beharko litzatekeena errealitate bat bezala
aurkeztea. Hala jokatzen duenak Hume-n legearekin hausten du edo “falazia
naturalista”deiturikoan eroriko da, hau da, deskribapen edo egitate juizio
batetatik (dena) ezin da balio juizio edo preskripzio bat ondorioztatu (izan
behar dena). Hala ere hau sarritan gertatzen da eta horren arrazoiak zeintzuk
diren aztertzea oso interesgarria izango litzateke. Irreala den zerbait
egiazkoa izango balitz bezala aurkeztean eman daitezkeen gaiak azaltzeko
aurretik aipatu dugun azken teoria iuspositibista erabiliko dugu, hau da,
interpretazio jarduera logiko eta deklaratibo hutsa dela aipatzen duen teoria
hain zuzen ere.

Aurrerago aztertuko dugun bezala, Zuzenbidearen interpretazioa jarduera
sortzaile bat da, baina orduan, zergatik esan dute autore askok interpretazio
juridikoa jarduera logiko (zientifiko) eta birsortzaile soil bat dela?. Honen
inguruan erantzun interesgarri batzuk badaude:

Alde batetik esan da, logika eta zientzia pentsamenduaren prestigio historiko
handiko emaitzak izan direla (azken mende hauetan zientziarenganako kultua oso
nabaria izan da, erlijioarekiko kultua gainditu izan duelarik askotan) eta,
juristaren jarduera, jarduera logiko-zientifiko bat bezala aurkeztu bazitekeen,
juristaren irudiak pentsamendu zientifikoaren prestigioa bereganatuko zukeen
(egiaren irudia bereganatuz).

Baina egon badago aurrekoa baino interesgarriagoa den beste erantzun bat, eta
honako hau da: Zuzenbidearen interpretatzaileak ezin du, gure gizartean,
Zuzenbiderik sortu. Horren kontra, ordenamendu juridiko modernoak egituratzen
dituen botere banaketaren teoriaren arabera, Zuzenbidearen sorkuntza
Legebiltzarraren esku eta honen eraginpean dauden beste botereen menpe geratzen
da (Exekutiboaren esku adibidez), baina legebiltzarkideak ez dira juristak (eta
baldin badira akzidentala da). Modu horretara juristaren Zuzenbidearen
birsortzaile izaera zabalduz (eta ez sortzailea), errealitatea deformatu egiten
da eta benetan jarduera hori egiteko legitimaziorik ez duela estaltzen da.
(CALSAMIGLIA, 1986:142).


                   III.-IKUSPEGI_NAGUSIARI_EGINDAKO_KRITIKAK

Gaian gehiegi sartu gabe iuspositibismoari egin zaizkion hiru kritika aztertuko
ditugu, hauek IUSNATURALISMO, REALISMO JURIDIKO ETA POST-POSITIBISMOA izango
direlarik.


3.1.- IUSNATURALISMOA

Gaizki- ulertuak saihesteko aipatu behar dugun lehenengo gauza da
iuspositibismoari buruzko adiera ezberdinak dauden bezala (hau da,
iuspositibista izateko modu ezberdinak), iusnaturalismoari buruzko adiera
ezberdinak ere badaudela. Orain ezin ditugu adiera guzti horiek aztertu, eta
historikoki iuspositibismoak iusnaturalismoari kritika zergatik egin dion
aztertuko dugu; modu berean, aztertu egingo dugu zergatik Zuzenbide Naturalera
jotzea ikuspegi progresista batekin identifikatu den, eta beste batzuetan
ikuspegi kontserbatzaile batekin.

ATIENZA-k (1989:42-3) iusnaturalista guztien ezaugarri amankomunak izan
daitezkeenak nahiko ongi laburtzen ditu, eta historikoki iusnaturalista
gehienak ados agertuko dira ondoren azalduko ditugun ezaugarriekin:

1.- Zuzenbide positiboaren gainetik (gizakien legea) Zuzenbide Natural bat
existitzen dela, hau da, momentu eta leku guztietan baliozkoa diren arau eta
printzipio batzuk.

2.- Zuzenbidea (Zuzenbide positiboa) soilik izango da Zuzenbidea, Zuzenbide
naturalarekin bat egiten badu (behintzat bere oinarrizko printzipioekin bat
egiten badu), hau da, Zuzenbide positiboa Zuzenbidea izango da soilik justua
denean.

Modu honetara iusnaturalistatzat jotzen da Zuzenbidea botere subiranoarekin
(Estatuarekin) soilik batzen ez duena, edo beste modu batetara esanda,
iusnaturalistatzat hartu ahal izango da Estatuaren Zuzenbidearen gainetik
Zuzenbide natural bat existitzen dela esaten duena, iusnaturalismo ezberdinen
arabera Zuzenbide Natural horrek izaera erlijiosoko printzipioekin bat egingo
du (San Agustin eta Santo Tomás-en kasuan bezala) edo izaera laikoko
printzipioekin (XVII eta XVIII. Mendeko filosofo ilustratuek egiten zuten
bezala)...

Gaur eguneko iusnaturalismoa antzinako iusnaturalismotik gehien bereizten duen
elementua konstituzio demokratikoen existentziarena izan daiteke, hauek garai
batetako Zuzenbide Naturala jasotzen baitute haien baitan. Beste modu batetara
esanda, gaur eguneko iusnaturalismoak hedadura mugatuago bat du, eta horregatik
sistema iusnaturalistei buruz hitz egin beharrean, arazoen aurrean erreakzio
iusnaturalistei buruz hitz egin genezakeen (adibidez, haurdunaldiaren
borondatezko etenduraren kasuan bezala, edo intsumisio kasuan bezala...
e.a...). Azken finean testu konstituzional gehienak aztertzen baditugu ikus
dezakegu haien artean hiritarren eskubide eta berme ugari aurkitzen ditugula,
zaila delarik justiziaren ideia egokiago jasotzen duen esparrurik aurkitzea.
Konstituzioetan justiziaren ideiarekin harreman handia agertuko duten xedapenak
aurkituko ditugu.

IUSPOSITIBISTEN ETA IUSNATURALISTEN arteko ezberdintasunak zeintzuk diren
finkatu beharko dira. Zentzu honetan esan behar da iuspositibistak Zuzenbidea
Moraletik bereizten dutela (hauen ustez Zuzenbide Naturala Moralaren baitan
dagoelarik) eta beraz hauentzat Zuzenbidea izango da nahiz eta injustua izan.
IUSNATURALISTENTZAT, ordea, benetako Zuzenbidea (Zuzenbide Naturala),
Justiziarekin erlazionatuta egon beharko da derrigorrez, eta beraz hauen ustez
gauza bera gertatu behar da Zuzenbide positiboarekin, eta modu honetara
Zuzenbide positiboak ez badu Zuzenbide Naturalaren baitan dauden justiziako
printzipioekin bat egiten ez da Zuzenbidea izango.

Eta epigrafe hau amaitzeko zehaztasun bat egin behar dugu. Ziur naiz orain
aipatutako ikuspegi iusnaturalistak iuspositibismoa baino atxikipen gehiago
jasoko zituela zuen artean, baina ezin da ahaztu, Justiziari buruzko kontzeptua
erlatiboa eta aldakorra dela testuinguru ezberdinetan eta pertsona
ezberdinentzat, hau da, pertsona batentzat justua dena beste batentzat injustua
izan daiteke. Eta hau horrela bada gizabanakoen artean, uler dezakegu zein izan
zitekeen botereak sortzen duen Zuzenbidea justiziarekin parekatzean ekar
zezakeen ondorioa? Modu laburrean esanda hori eginez gero norberak bere
justiziari buruzko irizpideak erabilita Zuzenbidea kritikatzeko aukera galduko
luke, eta horren ondorioz “legalismo etikoan” eroriko ginateke (esamolde hau
Zuzenbidea moralarekin identifikatzen duen ikuspegia izendatzeko erabiltzen
da). Legalismo etikoan eror zitekeen bai iuspositibista bat (Justizia
Zuzenbidera mugatuz) eta bai iusnaturalista bat (Zuzenbidea justiziara
mugatuz).


3.2.- ERREALISMO JURIDIKOA

Errealismo juridikoak iuspositibismoari egin zion kritika nagusiena aztertu
aurretik, errealismo juridikoa zer den azaldu beharko dugu.

Errealismo juridikoa XX. Mendearen hasieran Estatu Batuetan (HOLMES EPAILEA,
JERÔME FRANK, KARL LLEWELLYN) eta herrialde eskandinabiarretan (WILHEM
LUNDSTEDT, KARL OLIVECRONA, ALF ROSS) sortzen den pentsamendu korronte bat da.
Korronte hau iusnaturalismo eta iuspositibismotik bereizten da arrazoi
ezberdinengatik. Iusnaturalismoarengandik hurruntzen dira, iusrealistak ere
Zuzenbide ziur edo positibo bat bilatzen dutelako, moraletik ezberdina izango
den zuzenbide bat hain zuzen ere. Baina aurrerantzean iuspositibismoarekin
dituen ezberdintasunen azterketan oinarrituko gara.

IUSREALISMO AMERIKARRA-k (iusrealismo eskandinabiarra baino ezagunagoa dena
komunitate juridikoan), iuspositibismoak azaltzen zuen Zuzenbidearen kontzepzio
legegilea eta interpretazioaren izaera mekanizista kritikatzen du. Zentzu
honetan, iusrealismoak ez du onartzen botere legegileak sorturiko legeak
segurtasun juridikoaren iturri izango direnik, iuspositibistek esaten zuten
bezala, eta honen alternatiba bezala ziurtasun edo segurtasun juridiko hori
epaileen erabakietan aurkituko dugula esango dute iusrealistek. Horregatik
errealistek arau juridikoen hizkeraren izaera zehaztugabea azpimarratzen dute.
Hauen planteamendua gutxi gora- behera honakoa izango litzateke: Arau
juridikoak (emandakoak edo legegileak sorturikoak) hizkuntza orokorraren parte
bat dira, eta beraz, zehazgabeak dira. Honek esan nahi du interpretazio ugari
jaso ditzaketela (epailearen arabera, haien ideologiaren arabera,
testuinguruaren arabera... e.a) eta beraz ez da ziurtasunik egongo epaileak
arau horri egokituko dion esanahia zein den jakin aurretik. Honetan oinarritzen
da iusrealistei egotzitako “arauen aurrean eszeptizismoa”- ren printzipioa.

Gauzak ikusteko ikuspegi hau herrialde anglosajoietan ematen den COMMON LAW
sistemari lotuta ere badago. Zehaztasun gehiegitan sartu gabe sistema honetan
garrantzia handia jasotzen du aurrekariak, hau da, epaileak haien antzekoak
diren kasuak ebazterakoan nahita- nahi ez kontutan hartu behar dituzten aurreko
erabaki judizialak.

IUSREALISMO ESKANDINABIARRAK, Zuzenbidearen ziurtasunari buruzko kritika
horretaz gain, Zientzia juridiko positibistaren ziurtasuna ere kritikatzen du.
Iuspositibistentzat (HANS KELSEN) Zientzia Juridikoa existitzen diren edo eta
baliagarriak diren arauen deskribapena den bitartean (Ordenamendu Juridikoa
osatzen duten arauen deskribapena azken finean), iusrealistentzat (ALF ROSS),
Zientzia juridikoa epaileek izango duten portaeraren predikzioa da: portaera
horren inguruko predikzioak portaerarekin bat egiten badute benetakoak izango
dira, eta kontrakoa gertatuz gero, faltsuak.

Hala ere, gaur egun, iuspositibista eta iusrealisten arteko “borrokak” indarra
galdu du, bai Zuzenbidearen ziurtasunari dagokionez (iuspositibistek
interpretazioa jarduera deklaratibo soil bat dela defendatzeari utzi diotelako
lehen egiten zuten intentzitatearekin) eta baita Zientzia juridikoari
dagokionez (bi korronte filosofikoek defendatzen zituzten Zientzia juridikoaren
ereduak krisian baitaude).


3.3.- POST-POSITIBISMOA

Maila handi batetan XX. Mendeko juristarik garrantzitsuenatzat hartzen den HANS
KELSEN-i esker, baina batez ere zenbait teorilari eta filosofo iuspositibistek
semiotika eta hizkuntzaren filosofiara egindako hurbilketaren ondorioz,
iuspositibismoa eta batez ere aipatu ditugun azken hiru teoria horiek indarra
galtzen doaz. Hurrengo ikasgaietan ikusiko dugu hizkuntzaren semiotikak eta
hizkuntzaren filosofiak iuspositibismoarengan izan duen eragina.

Dena den, badago zalantzan jartzea zaila izango den iuspositibismoaren
postulatu bat, zeinaren bitartez edozein jurista (abokatu, epaile, fiskala...)
ezarritako ordenarenprofesional bat bilakatzen den:Zuzenbidea Estatuak emandako
arauak direla ulertzera eramaten duena hain zuzen ere. Jurista batek ezin du
baztertu zuzenbideari buruzko kontzeptu hau. Uste izan dezake arau hauek
justuak edo injustuak direla, saia daiteke interpretazioaren bidez,
pertsuasioaren bidez edo eta bere argumentuen bidez arau horiek bere
justiziaren ideiekin bat egin dezatela, baina inoiz ezin izango du jokatu
existituko ez balira bezala; beti nolabaiteko onarpena egongo da, horregatik
deituko zaio “ezarritako ordenaren profesionala”, eta horregatik
iuspositibismoak iraungo du, funtsezko elementuetan, betirako.

Bestalde, semiotika eta hizkuntzaren filosofiatik eratorritako positibismo
juridikoaren berrikuspenarekin batera, duela urte batzuk positibismo juridikoa
zalantzatan jarri izan da mugimendu ezberdinen eskutik: Italian sortutako
“Zuzenbidearen erabilpen alternatiboaren” teoriaren bidez; mundu anglosaxoian
eman zen “Critical Legal Studies”-en bidez, eta baita ere iuspositibismoak
planteatzen zituen filosofia juridiko- politikoaren postulatuei egindako
kritikaren bidez. Azkeneko kritika hau ulertzeko ezin dugu ahaztu positibismo
juridikoa zentzu hertsian (XVIII. Mendearen amaieran sortzen dena), liberalismo
politikoa oinarri hartuta sortzen dela, eta hain zuzen ere hiritarraren
kontzeptuan oinarrituz; kontzeptu honen definizioak errealitatearen irakurketa
ideologiko bat suposatzen duelarik.

Iuspositibismoak, Erregimen Zaharreko Zuzenbideari alternatiboa izango zitzaion
Zuzenbide eredu bat sortu nahian, status subjektiboak desagertu arazten ditu
(pertsonak definitzen zituzten sexu, erlijio, klase... ezberdintasunak). Honen
ordez eskubideen subjektua izango den hiritarraren kontzeptua sortzen du.
Hasiera batetan definizio honek berdintasun printzipioa babestu behar zuen,
baina gertatzen dena da hiritarren kontzeptu hau sortu zenean helburua, nobleen
pribilegioekin amaitzea izan zen eta horregatik sortu zen hiritarraren
kontzeptua gizonezkoa, zuria eta errentaduna den pertsonarekin lotzen zela
beste elementu batzuk alboratuz. Hau horrela eman zela ikusteko “botoa emateko
eskubideari” soilik so egin behar diogu, hau hasieran lehen aipatutako hiritar
eredu horri soilik aitortzen zitzaiolarik. Beraz hemen planteatzen zaigun
galdera da zein nolako eragina izango duen berdintasun printzipioak aipatutako
ezaugarriak betetzen ez zituzten hiritarrengan.




AIPAMEN BIBLIOGRAFIKOAK

ATIENZA,M. 1989. Introducción al Derecho, Barcanova, Barcelona. 3º ed.
BOBBIO,N. 1993: El positivismo jurídico.Debate, Madrid, 1º edi cast
CALSAMIGLIA, A. 1986: Introducción a la ciencia jurídica, Ariel. Barcelona.
FERNANDEZ GARCIA, E. 1987: La obediencia al Derecho, Civitas, Madrid.
GUASTINI, R. 1980: “Codificazione” Dizionario critico del diritoo, Savelli,
Milán.
ITURRALDE SESMA, V.1989: Lenguaje legal y sistema jurídico. Tecnos, Madrid.
NINO,C.S. 1984: “introducción al análisis del Derecho, Ariel, Barcelona, 2º ed
PEREZ LLEDO, J.A. 1996: “Teorías críticas del Derecho” en el volumen colectivo
El derecho y la Justicia (ed. De E. Garzón y Valdés y F.J. Laporta) Trotta/
CSIC/BOE, Madrid.













                          4.IKASGAIA:_ARAU_JURIDIKOAK


                           I.-_ARAU_EMATE_EZ_ZINTZOA


Zuzenbidea arau multzo bat bezala definitzea ez da egiarekin edo eta
gezurrarekin bat egiten duen arrazoiketa baten emaitza izango, eta hura egiteko
joera egongo da komenientzia edo aukerako arrazoi batetan oinarrituz, azken
finean, ikuspegi hau komunitate juridikoan nagusia den kontzepzioa denez horren
inguruko azalpenak eman behar ditugularik.
Hala ere, ikuspegi arauemaile batetan oinarritzeak ez du esan nahi
tradizionalki ikuspegi arauemailea gidatu dituzten irizpide edo dogmak
jarraitzen edo eta onartzen direnik. Hurrengo epigrafeetan ikusi dugunaren
arabera, momentu honetan arau emate ez zintzoa deitzen dugunarekin apurtzea
saiatu da. Honek suposatuko du alde batetik tradizionalki defendatutako
postulatuekin apurtzea (adibidez, arau juridikoak gainontzeko arauetatik
bereizteko erabili izan den “oinarrizko ezaugarriaren” teoria, edo jarduera
interpretatzailearen hedadura sortzailea gutxiezteko erabili izan den “araua”
hitzaren gehiegizko erabilpena). Eta honen ordez, ikasgai honetan arau
juridikoak zer diren definituko dugu, bai bere ikuspegi juridikotik eta baita
hizkuntza ikuspegi batetatik ere, jarduera eta hizkuntza juridikoaren kontrola
eta analisia egiteko baliagarria izango zaigularik.

1.1.- ARAU JURIDIKOAK ARAUEN MUNDUAN

BOBBIOK
esaten ziguna aipatuko dugu lehenbiziz: “gure bizitza arauen mundu batetan
garatzen da. Askeak garela uste dugu, baina errealitatean jarduera- arauez
osatutako egitura baten barnean bizi gara, gure jaiotzatik heriotza arte
egindako ekintza guztiak bide batetik edo bestetik zuzentzen dituelarik”
(BOBBIO, 1992:3)

Hau horrela dela ikusteko adibide argiak ditugu:

    * lehenago gure gurasoengandik jarduera edo eta portaera arau batzuk
      jasotzen ditugu.
    * Gero ikastolan hezkuntza arauak eta bizitzan modu egokian moldatzen
      erakutsiko dizkiguten arauak jasoko ditugu.

Gainera kasu batzuetan ere erlijio arauak ere jasoko ditugu.

    * Hasten garen heinean, eta batez ere “adin nagusitasuna” jasotzean, arau
      juridikoen garrantziaz jabetuko gara.


Aipatu bezala gure bizitzan maila eta ezaugarri ezberdineko arau ugari
aurkituko ditugu, horien artean arau juridikoak egongo direlarik. Baina
Zuzenbidearen Teorian behin eta berriro planteatu den galdera honako hauxe izan
da: ARAU JURIDIKOAK, MODU INDIBIDUALEANAZTERTUZ, BADU GAINONTZEKO ARAUETATIK
BEREIZTEN DUEN ELEMENTURIK?

Historikoki galdera honi erantzun positiboa ematen saiatu badira, (arau
juridikoei hertsapenezko izaera aldarrikatuz, edo eta arau juridikoa
“heteromoa”, hipotetikoa, negatiboa, abstraktua edo orokorra dela esanez...),
ZUZENBIDEAREN Tª MODERNOAK, ordea, aipatutako galderari erantzun NEGATIBOA
ematen dio, hau da, Teoria honen ustez arau juridikoek ez dituzte beste arau
juridikoetatik bereizten dituzten inongo ezaugarririk.

Historikoki erabili izan diren irizpide hauek, hau da, arauen arteko
ezberdintasunak adierazten saiatu direnak, errealitatea zein izan den zehaztu
baino gehiago, errealitate juridikoa balore edo interes zehatz batzuen arabera
NOLA IZAN BEHARKO LITZATEKE adieraztea izan dute helburu. Zentzu honetan, eta
adibide bat jartzearren, esan dezakegu doktrina tradizionalak arau
juridikoakarau_orokorbezala definitzerakoan (gizaki guztiei zuzendutako arauak
bezala definitzerakoan), eta arauzehazgabebezala definitzerakoan (ekintza mota
batetako arau erregulatzaileak bezala) arau juridikoei BERDINTASUN ETA
ZIURTASUN kutsua aldarrikatzen zien.

Gogoratu behar da positibistentzat, BOBBIO besteak- beste, Ordenamendu
Juridikoaren oinarria den LEGEA GUZTIONTZAT BERDINA dela premisa bera ARAUAREN
OROKORTASUNA da ere, hau da, Legea gizaki guztiei aplikagarria izango zaie,
legea guztien ekintza eta jarduerak arautzera zuzenduta dagoelarik. Bestalde
ARAUAREN ZIURTASUNA esamoldearekin ulertu egiten badugu gizakiak aldez aurretik
jarduera edo ekintza baten aurrean ezagutu dezakeela zein izango den
Ordenamendu Juridikoak emango duen erantzuna, modu honetara arauaren
ziurtasunaren betekizuna emango da legegileak ez duenean jardueren arauketa
epailearen eskutan uzten epaiaren bidez zehaztu dezan, hau da, legegileak
jarduera zehatz bakoitzari dagokion arauketa ematen badio – teorilari hauen
ustez- ziurtasuna bermatuta geratuko litzateke.

Arauen definizioan orokortasun eta ziurtasun printzipioak era absolutuan
aldarrikatzean esaten duguna zera da, legegileak jarduera tipo guztiak kontutan
izan behar dituela arauak sortzerakoan, Epaileei epaitzeko ahalmena ( hau da
interpretatzeko ahalmena) minimoetara murriztuz.

Dena den, arau juridikoak zer diren definitzeko edo karakterizatzeko hainbat
arazoekin aurkitzen bagara ere honek ez du esan nahi ez duela inolako
garrantzirik edo justifikaziorik izango arau juridikoak beste arau batzuetatik
(familiarrak, erlijiosoak, moralak....eta abar) bereizteko egin diren
ahaleginak. Horregatik zuzena izango da arau bat juridikoa dela esatea
Ordenamendu Juridiko batetako parte bat delako, baina ez da zuzena izango
Ordenamendu Arauemaile bati juridiko izaera aitortzea hura juridiko izaera
atzematen zaien arauekin osaturik dagoelako (JORI/PINTORE 1995:243).

Errez konturatuko gara modu honetara arauen Juridikotasunaren arazoa
Ordenamendu Juridikora pasatzen dela, bai eta honen karakterizaziora beste
Ordenamendu Arauemaile batzuen aurrean.

Ordenamendu juridikoaren azterketa hurrengo ikasgaian egingo badugu ere
dagoeneko badakigu Zuzenbideari buruzko definizio hegemonikoak(Zuzenbidea arau
multzo bezala edo ordenamendu bezala definituz) Zuzenbidea gizarte batetako
botere politikoarekin lotzen duela; baina honek ez du eragozten arau bat
ordenamendu juridiko baten barnean dagoela esan ahal izateko, eta beraz arau
horri izaera juridikoa aitortzeko, arau horrek baldintza batzuk bete behar
izatea.

1.2.- ARAUAK ENTITATE LINGUISTIKOAK BEZALA


Normatibismoaren Teoriak (hau da, Zuzenbidea arau multzo bat bezala definitzen
zuen Teoriak), gaur eguneko sistema juridiko gehienetan eragin handia izan du,
hori ezin dugu ukatu, baina badaude Teoria hori ulertzeko modu desberdinak. Guk
orain aztertuko duguna Arauen ikuskera semiotikoa da, hau da, ARAUAK ENTITATE
LINGUISTIKOAK BEZALA definitzen dituen teoria.

Dena den, argi geratu behar da, arauak definitzeko modu honek ere diziplinazko
arrazoiketa batetan oinarritzen dela, eta beraz soziologia, antropologia,
psikologia edo beste zientzia batetan kokatuko bagina, arauak entitate
linguistikoak baino gehiago giza egitate bezala definituko lirateke. Bestalde,
ikuspegi baten eta bestearen artean bereizketa garbi bat ezartzea arriskutsua
da, arauak ikuskera semiotiko batetatik soilik aztertzerakoan kultura
juridikoan oso garrantzitsuak diren beste elementu batzuk alboratzen direlako,
arauen eraginkortasun sozial maila, arauen betearazpena justifikatzen dituzten
zioak... eta abar. (JORI/PINTORE, 1995:243-4). Baina diziplinazko mugapenak
garaile aterako dira, eta horregatik hemen ikuskera semiotikoak lortzen dituen
emaitzak aztertzearekin nahikoa izango dugu.


Semiotikaren ikuspegitik, arauak gizakien jardueran eragina izateko helburua
duten adierak dira, hizkuntzaren adierak hain zuzen ere. Normalean hizkuntza
mota honi AGINDUZKO HIZKUNTZA deritzo (edo hizkuntza arauemailea, zuzena,
aginduzkoa...), eta informatzeko balio duen HIZKUNTZA DESKRIBATZAILEtik eta
espresatzeko eta sentimenduak eta emozioak azaltzeko balio duen HIZKUNTZA
EMOTIBOTIk bereizten da. Aginduzko hizkuntzak zerbait egin dadin lortzekobalio
duen bitartean, deskribatzaileak zerbait ezagutaraztekobalioko luke eta
emotiboak zerbait sentiarazteko. Hizkuntza preskriptiboari buruz egia edo
gezurra aldarrikatu dezakegun bitartean gainontzeko hizkuntza ereduekin ez luke
zentzurik izango (BOBBIO, 1992:45-6).

Laborategiko saiakera bat eginez (honek ez du errealitatearekin bat egin behar
eta gainera gutxitan egiten du), aurretik aipatu ditugun hizkuntzaren hiru
erabilera horiek bere funtzioa isladatuko duten adiera batzuekin bat egingo
dute. Modu honetara, preskripzioak aditzera emango dizkigutenak, agintera,
“behar izan” aditza, edo “derrigorrezkoa, baimenduta, obligaziozkoa...”
bezalako terminoak izango dira.

“Atea itxi!” “Zure gurasoak obeditu behar dituzu”, “Erretzea debekatuta dago”
moduko esaldiak aurretik aipatutakoaren adibide tipikoak dira. Baina
Zuzenbidean, kasu isolatu batzuk izan ezik, ez da normala horrelako hizkuntza
erabiltzea eta hizkera juridikoaren adierazleak baino gehiago hizkuntza
militarreko adierazleak izango dira. Are gehiago, hizkuntza legala den
hizkuntza juridikoan, ohikoa da deklaraziozko izaera gramatikala duen hizkuntza
erabiltzea (Kode Zibileko 657.art-ak egiten duen bezala adibidez),
konstituzioak erabiltzen duen enuntziatu deskribatzaileak ahaztu gabe.

Hala ere, Zuzenbidean erabiltzen den hizkuntza aginterazkoa ez izateak ez du
esan nahi hizkuntza legalak ez duela funtzio preskriptiborik, (jasotzaileen
jardueran eragina izatera zuzenduta dagoena). Lehen aipatu dugun bezala funtzio
preskriptiboa zuzenean edo zeharka bete daiteke, eta beraz, nahiz eta
Zuzenbideak erabiltzen duen hizkuntzaren helburu nagusiena ez izan jokabide bat
zuzentzea, zeharka edo azken instantzian, hizkuntza juridikoaren azken helburua
beti preskriptiboa izango da.

Esandakoaren adibide Euskal Autonomi Erkidegoko 5.1 artikulua hartuko dugu:
Artikulu honen arabera: Euskal Herriko ezaugarria ikurrin bigurutzeduna da:
aspa berde bat, gurutze zuri bat gainean eta hondo gorriaz osatua.Ezin dugu
zalantzatan jarri artikulu honek funtzio deskribatzailea betetzen duela (Euskal
Herriko ikurrinari buruzko informazio bat ematen du), gainera esan genezakeen
ere horixe dela bere funtzio nagusiena, adibidez lege testu hura irakurtzen
duen atzerritar batentzat hori izan daiteke funtziorik garrantzitsuena. Baina,
artikulu horren azken helburua edo funtzioa ez da deskribatzailea izango,
preskriptiboa baizik; helburua Euskal Herriko ikurrina nolakoa izan behar den
zehaztea izango da, eta azken finean, estatutuaren jasotzaileak garen guztion
jarduera edo portaera arautzea, holako artikuluekin adibidez Euskal Herriko
ikurrinaren adierazgarri den sinboloa erabiltzen denean erabilitako hura
nolakoa izango den agintzen digulako.

Autore batzuentzat (ALCHOURRON eta BULYGIN, 1996:138-9), holako esakuneak (eta
baita xedapen indargabetzaileak eta eskumen arauak) ez dira propioki arauak
izango, ez baitute inolako obligazio, debeku edo baimenik sortzen. Hauen ustez
esakune horiek “definizio hutsak” dira, hau da, baimenak, debekuak edo
obligazioak ezartzen dituzten beste arau batzuei esker juridikoki garrantzia
izango duten esakune batzuk azken finean. Adibidez, autore hauentzat “adin
nagusitasuna” ezartzen duen esakunea ez da arau juridiko bat, baina “adin
nagusientzat” debekuak, baimenak... e.a ezartzen dituzten arauak existitzen
direnez, adin nagusitasuna ezartzen duen arauak garrantzi juridikoa
bereganatzen du. Edozein kasutan, arauak deitu ala ez, testu legal baten
barnean kokatzen diren esakuneak direnez gero, ez badira berez arauak, arau
horien parteak izango dira, eta edozein kasutan hauen azken funtzioa
preskriptiboa izango da.

Esan dugun bezala sistema arauemaileek gizakien portaera praktikoa gidatzen
dute, baina sistema arauemaileak mintzairaren bidez adierazten dira, eta
horregatik honen funtzioak edo erabilerak aztertu behar ditugu:

Mintzaira beti intentzio berdinarekin ez dugula erabiltzen nahiko garbi dago.
Hizkuntzak gutxienez 3 ADIERA EDO ERABILERA ditu. Arau juridikoak edo eta
arauak orokorrean, zer diren konkretuki ezagutzeko hiru erabilera horiek
ezagutu beharko ditugularik.

A.- Mintzairaren erabilera deskribatzailea.
B.- Mintzairaren)/ lengoaiaren erabilera adierazkorra.
C.- Mintzairaren erabilera deskribatzailea.


   1. ****** MINTZAIRAREN ERABILERA DESKRIBATZAILEA ******

Mintzaira edo hizkuntza errealitatea deskribatzeko edo eta errealitateari
buruzko informazioa emateko erabiltzen dugunean, orduan, erabilera
deskribatzailea agertzen da.

Kasu honetan mintzairak egitateak deskribatzen ditu proposizioen bidez, eta
proposizio hauen edukia errealitatean egiazta daiteke, horregatik esaten da
esakune berezi honek erreferente enpiriko bat duela beti. Esakune hauen
erreferente enpirikoak bere egia edo faltsutasunari buruzko galdera
ahalbidetzen du.

Adb. “Euria egingo du”: Hau esaten dugunean mintzairaren erabilera
deskribatzailea erabiltzen ari gara. Esakune honen egiatasuna edo faltsutasuna
errealitatean egiazta daitekeelako.

   1. MINTZAIRAREN ERABILERA ADIERAZKORRA

Kasu honetan sentimenduak adierazteko erabiltzen dugu mintzaira, eta hau
egitean lengoaiaren erabilera adierazkorra agertzen da.

Sentimenduak adierazten dituzte eta normalean lengoai hau poesia zein
elaberrietan agertzen da.

Kasu hauetan edo adiera honetan ez dauka zentzu askorik esakune hauen
egiatasuna edo faltsutasunari buruzko galderarik planteatzea.

Adb. Ez dakizu zenbat sentitzen dudan!

Zelako beroa!

   1. MINTZAIRAREN ERABILERA DIREKTIBOA:

Lengoaia pertsona baten ekintza edo portaera gidatzeko edo aldatzeko erabiltzen
denean mintzairaren erabilera direktiboa edo zuzentzailea agertzen da.
Erabilera honetan mintzairaren esaldi mota batzuk sartzen dira:

1.- Aholkuak: “Berokia hartu beharko zenuke”

2.- Aginduak: “Etor zaitez”

3.- Iragarpenak Ez bazatoz zure bila joango naiz

4.- mandatuak: “Sendagileak errezeta bat ematen digunean”

5.- Arau teknikoak
6.- Arau juridikoak

Guzti hauek funtzio direktiboa dute. Hauek jasotzailearen jarrera eta sinesmena
aldatu eta bere portaera gidatu nahi dute. Mintzairaren erabilera direktiboak
ez dira ez egiazkoak ezta faltsuak ere. Itxi atea! Esaten badugu, esakune honek
ez du ez egia ezta gezurra adierazten. Jasotzaileak gure autoritatea aitortzen
badu eta ekintza hori betetzeko baldintzak ematen badira erabilera hau zuzena
(baliozkoa) izango da baina inoiz ez egiazkoa edo faltsua.

Orduan aholkuak, aginduak, manuak, iragarpena, arauak eta arau juridikoak
mintzairaren erabilera direktiboak baldin badira, non daude ARAU JURIDIKOEN
ERABILERA DIREKTIBO ETA BESTE MINTZAIRAREN ERABILERA DIREKTIBOEN ARTEKO
EZBERDINTASUNAK?

1.- ARAU JURIDIKOEN ERABILERA DIREKTIBOA BEREZIA DA:

Erabilera hau PRESKRIPTIBOA DA. Esaldi hauek ezartzen duten portaera
beharrezkoa edo betebeharrekoa da, derrigorrezkoa da. Ez da aukerako portaera
bat, betebeharrekoa baizik. Arau juridikoak preskripzioak dira. Arau juridikoak
borondatez ez badira betetzen hertsapenaren bidez betetzen dira.

Baina esan dezakegu beste erabilerak ere preskriptiboak direla eta
hertsapenaren bidez ezarri daitezkeela, adibidez, lapur batek ematen duen
agindua. Orduan hau baino zerbait gehiago egon behar da arau juridikoetan.

2.- BERE EDUKIAN EDO BERE ERABILERA BOKATIBOAN DAGO:

Arau juridikoen edukia abstraktua da eta bere subjektua pasiboa da. Beste
erabilera preskiptiboetan edukia zehatza da, eta bere subjektua partikularra
edo indibiduala delarik.

Baina arau juridiko batzuk zehatz eta partikularrak dira, orduan non dago
ezberdintasuna?

Adb. Irakurri KE 56, 57.2 , 58, 61, 62 artikuluak.

3.- ARAU JURIDIKOAK ZAINTZEN EDO SORTZEN DITUEN AUTORITATEA BEREZIA DA: Hau da
benetako berezitasuna. Autoritate berezi honek arau juridikoek agintzen
dituzten obligazioen betearazpena kontrolatzen du. Arau juridikoen obligazioa
bere betearazpenarekiko independentea da. Arau juridikoak ez dira egiazkoak edo
faltsuak baliozkoak baizik. (autoritate horrek zilegitasuna du herriarengandik
jaso duelako)


Edozein kasutan, Zuzenbidean erabiltzen den mintzaira ez da beti aginduzko modu
batetan jasotzen, eta honek ez du esan nahi hizkuntza horrek ez duela funtzio
preskiptiborik betetzen. Gertatzen dena zera da, funtzio preskiptibo hura MODU
ZUZENEAN EDO ZEHARKA bete daitekeela, hau da, nahiz eta hizkuntza juridikoan
zuzenean jarduera bat zuzentzera ez egon, zeharka beti hizkuntza juridikoak
funtzio preskriptibo bat du.

.
1.3.- XEDAPENAK ETA ARAUAK

Iuspositibismoaren dogmaren baitan existitzen den arau-emate “zintzoarekin”
apurtzeko erabiliko dugun beste bide bat, sarritan nahasten diren bi termino
bereizten eta definitzen saiatuko gara. Bereizketa honen zergatia ulertzeko
gogoratu behar dugu iuspositibistentzat Zuzenbidearen interpretazioa eta
aplikazioa jarduera mekaniko edo logiko bat zela, (beranduago “interpretazio
egoki bakarraren” teoria ere sortuko zelarik positibisten artean), hori dela
eta bi termino hauen arteko bereizketa egitea oso garrantzitsua da, nolabait
interpretazioaren izaera mekaniko horrekin apurtzeko oinarriak jarriko
dituelako.

Bereizten saiatuko garen bi termino horiek XEDAPENAK ETA ARAUAK dira. Sarritan,
ikusi dugun bezala, ARAUA terminoa erabili izan da kultura juridikoan legeekin
zerikusia duen guztia definitzeko eta beraz oker horrekin amaitzeko, gauza
bakoitza bere izenarekin definitzen saiatuko gara.

Xedapen eta arauen arteko bereizketa oso teorikoa da, baina praktikan sortzen
dituen eraginengatik beharrezkoa da hura egitea, nahiz eta normalean juristek
bereizketa hauek ez egin.

Orduan_ZER_DA_ARAUA_ETA_ZER_XEDAPENA?

Alde batetik esan daiteke arauek existentzia instituzionala bakarrik duten
bitartean, xedapenek errealitatean existentzia fisiko bat dutela; hau ulertzeko
hizkuntzazko bereizketa bat egin behar da:

Hitzek bi elementu dituzte
:

    * Adierazia edo ESANAHIA
    * Adierazlea

Adibide batekin hobeto ulertuko dugu. Har dezagun “SAILA” hitza

Hitz honek adierazle bakar bat duen bitartean 4 adierazi edo esanahi ditu:

   1. Sagarrondoz landatutako bi sail ditugu: saila= partzela
   2. Hau, Eusko Jaurlaritzaren Kultura Sailak.... = Departamentua
   3. ETBko telesaila....= programa
   4. Ikasle Sail txiki baten aurrean .....= taldea

“Sail” hitzak zer esan nahi duen jakiteko testuinguruan zer esan nahi duen
interpretatu behar dugu.

Sail hitzak existentzia fisiko bat du, idatzi egiten delako, baina hitz horren
esanahiak ez du existentzia fisikorik. Adibide honetan sail hitza XEDAPENA
izango litzateke eta “sail” hitzaren esanahiak (partzela, Departamentua...)
ARAUAK izango lirateke.

Zergatik gertatzen da hau? Zergatik egiten dugu bereizketa hau? Legegintza
komunikazio prozesu konplexu bat da eta hura hobeto ulertzeko beharrezkoa da
termino horiek ondo bereiztea.

Edozein komunikaziotan 4 elementu ditugu:



EGOERA SOZIAL ARRUNTEAN

MEZU EGILEA(K)............MEZUA(K)..........MEZU JASOTZAILEA(K)

Testuinguru jakin bat



LEGEGINTZA ARLOAN
*****
 *****
*****
 *****
***** LEGEGILEA(K).................. -MEZUA,
IDATZITA...................JASOTZAILEA (Zuz- ARGITALPEN OFIZIALEAN- an aritzen
direnak) *****



AGINDUA EMAN.............. XEDAPENA.................INTERPRETATU EDO ULERTU
BEHARREKO XEDAPENA (Ez araua)

Testuinguru jakin batetan



Batzutan arau emaile eta arau hartzailearen arteko komunikazioa zuzena da,
problemarik gabe gauzatzen dena, baina hau ez da beti horrela, eta sortzen
diren interpretazio edo ulermen arazoak gainditzeko interpretaziora jo behar
izango dugu.


a)XEDAPENA..........ULERMEN SOILAREN BIDEZ.........ARAUA
ULERGARRIA BADA

b) XEDAPENA.....ULERMEN SOILA.........................ZALANTZAK

Orduan:...........INTERPRETAZIOA .........................1. araua
 .........................2. araua
 ........................ 3. araua
..........................4. araua

Bigarren kasu honetan arau emailea eta arau hartzailearen artean komunikazioak
arazoak sortzen ditu eta xedapenaren ulermen soilaren bidez ezin da araua
sortu, interpretazio prozesu bat eman behar da eta prozesu honen ondorioz arau
ugari sor daitezke.

XEDAPENAK_ARAUEN_ITURRIAK_DIRA,_ETA_ARAUAK_XEDAPENEN_ESANAHIA_DIRA.

Xedapenak idatzi egiten dira eta publikoki eta ofizialki argitaratzen dira lege
bildumetan edo eta aldizkari ofizialetan (BAO, EHAO, EAO...)

Zuzenbide espainolean arauak konstituzioa, Legeak edo Araudiak dira, baina
Konstituzio, Lege eta Araudien artikuluak eta artikuluen atalak xedapenak dira,
eta ez arauak. Arauak izango dira xedapen horiei ematen dizkiegun esanahiak
xedapen horiek interpretatzerakoan.

Arauak esanahiak dira eta horregatik esaten da arauak ez direla errealitatean
existitzen. Baina lehen esan dugun bezala, normalean juristek ez dute
bereizketa hau egiten, horientzat arauak eta xedapenak gauza bera dira.

Hau praktikan arriskutsua izan daiteke, juristentzat xedapen bakoitzak arau bat
isladatzen du, baina hau badakigu ez dela horrela, legegileak sortu duen
xedapena, eta interpretazioaren bidez lortutako arauak ezberdinak izan
daitezkeelako.

Ikusten dugunez, Zuzenbidean oso garrantzitsua da interpretazioaren gaia:
Xedapen batek, momentu zehatz batetan edo testuinguru batetan esanahi bat izan
dezake, eta xedapen bera, aldatu gabe, beste momentu batetan edo beste
testuinguru batetan esanahi ezberdina izan dezake, hau da, momentu batetan arau
bat eta beste baten beste arau bat islada dezake.

1.4.- ARAU JURIDIKOEN ERAIKUNTZA ETA KONTROLA

Epigrafe honetan erlazionatuta dauden gai biren inguruan arituko gara, gai
horiek, arau juridikoen kontzeptualizazioa gauzatzen lagundu eta hurrengo
gaietan ikusiko duguna ulertzen lagunduko digutelarik.

Lehenbizi ikusiko dugu Arau juridikoak ez direla soilik Ordenamendu juridikoan
existitzen diren elementu batzuk, sortu edo eraikitzen diren elementuak baizik
(ikusi dugunez “eraikuntza” prozesu hura interpretazioaren bidez egiten da).

Bigarrenik esango dugu eraikuntza prozesu hura ongi definitu behar dela, arau
juridikoen kontrola ere bermatu ahal izateko, hau da, arau juridiko horiek bete
diren edo urratu diren kontrolatu ahal izateko, eta modu honetan haien
eraginkortasuna aztertzeko.

   1. **** ARAU JURIDIKOEN ERAIKUNTZA ****

Lehenik eta behin Ordenamendu Juridikoa osatzen duten Dokumentuak aztertuko
ditugu: Konstituzio, Legea, Erregelamendua, Ministro aginduak, Sententziak...
e.a. Dokumentu hauei arauak deitzen zaizkie normalean, baina beranduago ikusiko
dugunez “Zuzenbide Iturriak” dira, hau da, xedapenak sortzeko oinarri diren
testuak, gero xedapen horiei esanahi zehatz bat edo batzuk egotziko zaizkie
arauak sortuz.

Esparru juridikoan arauen sorkuntza gauzatzen da egitate bat oinarri hartuta
honen inguruan eztabaida bat ematen denean, eztabaida horren funtsa erabaki bat
hartzea izanik. Hartan datza gainera, praktika juridikoa.

Eraikuntza prozedura hau bikoitza da edo bi pausutan ematen da, baina hala ere,
prozedura hau ez da beti aipatutako ordenan eman behar:

1.- Lege testuetan edo dokumentu juridikoetan, egitateak edo ekintzak
(egitatezko supostuak), juridikoki kalifikatzeko elementuak aurkitzen saiatuko
gara.

2.- Egitate edo ekintza horrentzat Ordenamendu Juridikoak aurreikusten duen
ondorio juridikoa zein izango den/ zein den zehazten saiatuko gara.

Horregatik, tradizionalki, ARAU JURIDIKOAREN egitura modu honetara azaldu
zaigu: “A bada B izan beharko da”(A Egitatea izango da eta B ondorio juridikoa)
(CALVO GARCIA, 1992:65).

ARAU JURIDIKOAREN EGITURA: EGITATEA ETA ONDORIO JURIDIKOA


                         B.- ARAU_JURIDIKOEN_KONTROLA


Ordenamendu Juridiko batek bizia duen ala ez aztertzeko bere xedapenetatik
sortutako arau juridikoak betetzen diren ala urratzen diren aztertzen da
normalean. Egiaztapen hau arau horiek betetzen ala urratzen diren ala ez
aztertzearekin parekatzen da. Hala ere, lan hau ez da lan erreza. Zailtasun hau
ematen da, normalean edo eta gehienetan arau juridikoak ez direlako jarduera
fisikoekin parekatzen, hau da, arau juridiko gehienak ez dira: “erretzea
debekatuta dago” edo “ lapurtzea debekatuta dago” arauen parekoak, Zuzenbidean
badaude “adopzio”, “alokairu”, “senipartea” bezalako xedapenak eta horiek
betetzen diren ala den ala ez aztertzeko beharrezkoa izango da xedapen horiek
arautzen dituzten ekintza “fisikoak”zeintzuk diren aztertzea (Adibidez:
alokairu kontratuan: kontratu bat sinatzea da ekintza fisikoa, honekin batera
errenta ordaintzea.... e.a.)

Bestalde, arau bat bete den edo urratu den esan ahal izateko beharrezkoa da
hura BETETZEA POSIBLEA izatea.

Arau bat betetzea arrazoi ezberdinengatik izan daiteke ezinezkoa:(JORI/PINTORE
1995:246)

1.- HIZKUNTZA ARRAZOIENGATIK:

a) Arau bat hizkuntza arrazoiengatik ezin izango da bete akats logikoak
agertzen dituenean. Adibidez arau batek aldi berean bete ezinak diren portaera
bi preskribatzen dituenen. Adib. Ibili eta gelditu.

b)Arau bat ezin izango da bete akats semantikoak agertzen dituenean:
Preskribatutako jarduera hain zehazgabea denez, edozein jarduera egiteak araua
bete egin dela suposatuko lukeelarik

2.- HIZKUNTZAZ KANPOKO ARRAZOIENGATIK:

a) Preskribatzen den jarduera praktikan ezinezkoak bada (adb. Pertsonari hegaz
egin dezan agindu)

b)Debekatzen duten portaera beharrezkoa denean (adb. Arnas egitea... debekatzen
bada)

©) Supostu juridiko eta praktikoa falta denean (adb. Arau batek eraiki ez den
eraikina botatzea agintzen duenean).

Gai honen inguruan esan behar da akats horiek, hau da, arauen betearazpena
ezinezkoa bihurtzen duten akats horiek ez dira beti “akats inboluntarioak”, eta
batzutan ezintasun hura, nolabait, borondatea edo asmo baten erantzuna dira,
hau politika publikoen garapenean oso ohikoa delarik (adb. Beka bat emateko
araua sortu: epe labur batetan beka eskatzeko paper ugari eskatzen bada
adibidez, praktikan ia ezinezkoa izango delarik epean agiriak
aurkeztea).Azkenean egoera horrek arau hura aurpegi garbiketa bat besterik ez
dela pentsatzera eramaten gaituelarik.


**** II._ARAU_JURIDIKOEN_SAILKAPENA_ETA_EREDUAK ****


Lehenbizi aipatu behar dugu ez dela arau mota eta sailkapen eredu bakarra
existitzen, arau juridikoak modu ezberdinetara sailkatu eta tipifikatu
daitezkeelarik, sailkapen horrek lortu nahi dituen helburuen arabera. Premisa
honekin bat eginez arau juridikoen sailkapen bakar bat ezartzea, eta zenbait
autorek historikoki mantendu duten bezala arau juridiko guztiak sailkapen baten
barnean sartzeko saiakera, absurdu bat izango litzateke.

Epigrafe honi dagokionez, orain lortu nahi duguna, arau juridikoen sailkapen
eta karakterizazio bat egitea da, juristen arteko komunikazioan baliabide
egokia izan daitekeelako.

2.1.- SUBJEKTU AKTIBOA, PASIBOA ETA OBJEKTUAREN ARABERA.

Erabiliko dugun lehenengo sailkapen irizpideak arau juridikoen sorreran parte
hartzen duten hiru elementuak aztertzen ditu:

1.- SUBJEKTU AKTIBOA: Araua sortu duen autoritatea da, araua sortu duena.
Subjektu aktiboa izan daiteke:

a) pertsonala edo inpertsonala
b) bakarra edo anitza (indibiduala edo kolektiboa)

subjektu aktiboa PERTSONALA da zehaztua badago (Legebiltzarra, Gobernua, Epaile
bat, Ministrari bat...) eta beraz ikasi dugunez, subjektu aktiboa pertsonala
aldi berean izaera bakarrekoa edo anitzekoa izan daiteke.

****** Subjektu aktibo INPERTSONALAda, arau hura sortu duen agintaria ezin bada
identifikatu (adb. Arau konsuetudinarioetan gertatzen dena). ******



Indibiduala/Bakarra: pertsona bakarreko
organo
Pertsonala
Subjektu aktiboa Kolektiboa: pertsona anitzeko organoa

Inpertsonala


2.- SUBJEKTU PASIBOA: Arauaren jasotzailea da.

Indibiduala

Publikoa (Estatuaren agindupeko
organoa)

Subjektu pasiboa
Pribatua (hiritarrak) Kolektiboa




Subjektu pasibo indibidualari zuzendutako arauari ARAU PARTIKULARRA deritzo

Subjektu pasibo kolektiboari zuzendutako arauari ARAU KOLEKTIBOA deritzo.

3.- OBJEKTUA:Arauak agintzen duen ekintza edo jarduera da.

Zehazgabea
Objektua
Zehaztua

*Objektu. ZEHAZGABEA: Ekintza edo jarduera mota bat agintzen denean.

Adb. Zergak ordaintzea.

*Objektu ZEHAZTUA: Ekintza zehatz bat agintzen denean.

Adb. Hiri jabegoaren gaineko zerga ordaintzea.

Sailkapen honi dagokionez beharrezkoa da gauza bat argitzea. Juristen artean,
eta Zuzenbidearen Teorian batez ere, arau zehazgabeei buruz hitz egiten denean,
ez da ekintzaren orokortasunari buruz hitz egiten (edo beste termino batzuetan,
terminoaren zehazgabetasunari buruz hitz egiten), objektua zehazgabea dela
esatean, ekintza hura (arauak xedatzen duen ekintza) momentuan agortzen ez dela
esan nahi da, eta aldiz, arau zehatza izango da hauek una tantumagortzen
direnean, hau da, ekintza zehatz bat betetzean agortzen direnean.

Adibide batekin hobeto ulertuko da: “Fakultateko tabernan alkoholdun edariak
kontsumitzea debekatzen da” araua bere objektuari dagokionez “Fakultatean 18
gradutik gorako alkoholdun edariak kontsumitzea debekatzen da” araua baino
zehazgabeagoa edo generikoagoa da. Hala ere arau zehazgabe eta zehaztuen arteko
ezberdintasuna ez da horretan oinarritzen. Aipatutako adibideekin alderatuz
arau zehatz bat honakoa izango litzateke: “debekatuta dago alkoholdun edariak
kontsumitzea (berdin dio 18 gradu baino gehiagokoak edo gutxiagokoak diren)
fakultateko tabernan kurtso amaierako festan”.


          2.2.- ARAUEK BILATZEN DUEN ONDORIO EDO EFEKTUAREN ARABERA.

Beste sailkapen batek arauek haien jasotzaileengan lortu nahi duten ondorioa
edo efektua kontutan hartzen du. Sailkapen honen arabera arauak izan daitezke:

1.- Positiboak edo Negatiboak

2.- Aginduzkoak edo Baimenezkoak

a)Arau Positibobatekin aurkituko gara arauak zerbait egin behar dela edo
zerbait egiteko preskribatzen duenean.

Adb: kotxeek eskumatik gidatu behar dute.

b) Arau negatiboak,zerbait EZ dela egin behar edo ezin daitekeela egin esaten
diguten arauak dira.

Adb. Kotxeek ezin dute ezkerretik gidatu.

c) Aginduzko arauak: bai arau positiboak eta bai negatiboak ere aginduzkoak
direla esaten da, jarduera bat agintzen dutelako (bai “egitez” eta baita “ez-
egitez” ere)

Gainera logikoa denez, jarduera baten onarpenak bere kontrakoaren debekua
suposatzen duenez, arau horiek haien artean bihurkariak direla esan dezakegu,
hau da azken finean, jarduera bat preskribitzea bere kontrakoa debekatzea da;
adibidez, “A-k eskumatik gidatu behar du”esatea “A-k ezin du eskumatik EZ
gidatu”esatea da.

d)Baimeneko arauak: Baimen arauek debekatuta dagoena baimendu edo ahalbidetzen
dute, IZAN DAITEKE, BAIMENDUTA DAGO...bezalako terminoak erabiltzen
dituztelarik.

Arau hauen helburuak ezberdinak izan daitezke:

1.- Aginduzko arau baten bidez debekatua ez dagoena baimentzea:

Adb:

*aginduzko araua: tabernak ordu 2etan itxi behar dira.
*baimeneko araua: tabernak 3etan itxi daitezke asteburuetan.

2.- Agindu batek debekatuko lukeen jarduera edo ekintza bat baimentzea

Adb.:
*Aginduzkoa: matrikula egitean ordaindu.
*Baimenekoa: beka bat lortu duten ikasleek ez dute matrikula egiterakoan
ordaindu beharko.

Dena den nahiz eta agindu arauak baimen arauen kontrakoak izan, zenbait
autoreen ustez baimeneko arauak ere aginteran azaldu daitezke, zerbait ez
egiteko obligaziobezala agertzen direnean (agintera positibo bat neutralizatzen
denean) eta zerbait ez egiteko obligazio ezabezala agertzen denean (aginte
negatibo bat neutralizatzen denean).

Erabilitako adibideetan, baimeneko arauak DESEMANGARRIAK izango dira,
obligazioak ezartzen dituen aginduzko arauaren aplikazio eremua murrizten
dutelako, baina baimeneko arau ERAGOZLEEI buruz ere hitz egin daiteke
(PRECLUDENTI) (JORI/PINTORE,1995:251), hau da, arau horien funtsa etorkizunean
agindu arauaren sorrera eragoztea izango delarik (hauen adibide eskubide eta
askatasunak bermatzen dituzten arau konstituzionalak ditugu, hauek organo
legegileari etorkizunean sortuko dituen arauetan eskubide eta askatasun horiek
ezin izango dituela murriztu agintzen diotelarik.)

2.3.- JASOTZAILEAREN BORONDATEA BALDINTZATZEN BADUTE ALA EZ.

Aipatu behar dugun beste tipifikazio bat arau kategorikoa eta arau hipotetikoen
artean egiten dena da. Kategorikoek baldintzatu gabeko konportamendu bat
preskribatzen duten bitartean, hipotetikoek preskripzioaren jasotzailearen
borondateari baldintzatutako jarduera bat preskribatzen diote. Bi arau mota
horien artean dagoen ezberdintasuna hauen egituraren bidez ikus dezakegu.

Arau kategorikoaren egitura honakoa hau da: “A egin behar duzu”

Arau Hipotetikoaren egitura: Agintzen duten jarduera baldintzatuta dago. “B
nahi baduzu, A egin behar duzu”.

Sailkapen honen garrantzia azpimarratzen da arau kategorikoak edo preskripzioak
stricto sensuobligazioak sortzen dituzten bitartean, arau hipotetikoak (hauei
arau tekniko eta instrumentalak ere deitzen zaizkie), jasotzailearen
borondatearen eraginpean geratuko direlako, hau da, jasotzailearen erabakipean
egongo da arau hura betetzea, jarduera horrekin Zuzenbideak jarduera horri
aurreikusten dion ondorioa lortu nahi badu. Mota honetako arauak Zuzenbide
pribatuak kontratu eta negozio juridikoen formalizazioa arautzeko ezartzen
dituen arauak aurkituko ditugu; horren adibide K,Z-ko 633 atalak esaten digu
Ondasun higiezin baten Donazioa baliozkoa izan dadin Eskritura publiko baten
bidez egin beharko da.

Arau kategoriko eta baldintzako arauak bereizteko erabili izan ohi den beste
irizpide bat honako hau izan da:

Kategorikoak: zehapena inongo baldintzapean jartzen ez duten arauak dira.

Adb. Sententzia baten emaitza: X 6 hilabetetako espetxe zigorrarekin zigortua
izango da.

Baldintzazkoak: hertsapena zehapenera baldintzatzen duten arauak dira.

Adb. Lapurtzen duenari 6 hilabetetako espetxe zigorra ezarriko zaio.

2.4.- JASOTZAILEAREN IZAERAREN ARABERA

Arau juridikoak arautzen dutenaren arabera sailka daitezke ere, hau da, arau
horiek jarduera bat edo beste arau batzuk arautu ditzakete. Sailkapen honen
arabera honako bi arau mota aurkituko genituzke:
   1. Jarduera arauak (Edo arau primarioak): jarduerak arautzen dituzten arauak
      izango dira.


b)Arau baten gaineko araua edo METANORMA (EDO 2. MAILAKO ARAUAK, EGITURAZKO
ARAUAK, ANTOLAKUNTZAKO ARAUAK, ESKUDUNTZA ARAUAK...): Beste arau bat arautzen
duen araua.

Edozein kasutan sailkapen hau zalantzatan jarri da. Esan izan da, Metanorma
horien objektu ez direla beste arau batzuk izan, beste arau batzuek arautzen
dituzten giza ekintza batzuk baizik. Modu honetara metanorma horien parte
izango direnez organo batzuei arauak sortzeko, aldatzeko edo ezabatzeko ematen
zaien eskuduntza arautzeko sortu edo sortzen diren arauak (organo horien
osaketa ere arautuko dituztelarik metanorma horiek) edo eta beste organo
batzuei arauen betearazpena indartzeko zehapena ezartzeko ahalmena ezartzen
dutenez, metanorma hauen objektua Zuzenbideak arau horiei egozten dien
konportamendua izango litzateke, eta ez lehen esan dugun bezala, sortu, aldatu
edo ezabatu diren arauak. Horregatik metanormen kasuan sailkapenerako irizpidea
arauen jasotzailean ere ikusi da, baina hauek ez lirateke hiritarrak izango,
Estatuko organoak baizik (legegileak, epaileak, eta funtzionarioak orokorrean)

Metanormei buruz beranduago Ordenamendu Juridikoari buruz hitz egiten dugunean
aipamen bat egingo dugu, baina adibide bezala K.E- ko 66 artikulua aipatu
dezakegu. Artikulu honek, zenbait organoen eskuduntzak zehazten dituen
artikuluaren adierazgarria delarik:

Konstituzio espainiarreko 66.art:
   1. Gorte Orokorrak Espainiako herriaren adierazgarri dira eta hauek Diputatu
      eta Senatuaren biltzarrak osotzen ditu.
   2. Gorte Orokorrek Estatuko legegintza boterea dute, aurrekontuak onartzen,
      Gobernu ekintza kontrolatzen eta badituzte Konstituzioak ematen dizkien
      beste eskumenak ere.
   3. Gorte Orokorrak ukiezinak dira.

Bestalde, beste arauen urrapenagatik zehapenak ezarriko dituen beste arauen
adibide Zigor Kodeko 206. artikulua dugu, bertan Zigor Kodeko 205. artikuluan
tipifikatzen den jarduera betez gero ezarriko litzatekeen zehapena ezartzen
delarik.

Metanorma ere beste arauak desematen dituen arau bat bezala agertu daiteke.
Horren adibide Konstituzio espainiarreko Xedapen desemangarria dugularik

III._ARAU_JURIDIKOEN_PREDIKATUAK

3.1.- JUSTIZIA, BALIOZKOTASUNA, EFIKAZIA ETA ERAGINKORTASUNA.

Tradizionalki arauen ezaugarriak zeintzuk diren aztertzerakoan, esan ohi da
arauak izan daitezkeela:

                      # Justuak edo injustuak
                      # Baliozkoak edo baliozkoak ez direnak
                      # Eraginkorrak edo eraginkorrak ez direnak

1.- ARAU BATEN JUSTIZIA EDO INJUSTIZIA: Arau bat justua dela esango dugu balore
batzuekin bat egiten badu eta injustua ez badu bat egiten.

2.- BALIOZKOA EDO BALIOZKOA EZ DENA: Arau baten baliozkotasuna aztertzeko arau
hura Ordenamendu Juridikoaren barnean dagoen ala ez aztertu beharko dugu.

Existentzia hura aztertzeko hiru pausu eman beharko dira:

1.- Araua eman duen autoritateak horretarako eskuduntza duen aztertu.
2.- Baieztatu edo konprobatu beharko da arau hura ez dela derogatua izan.
3.- Aztertu beharko da arau hura ez dela Ordenamendu Juridikoko beste arau
batzuekin bateraezina.

Dena den, autore batzuk (FERRAJOLI adibidez, 1995:359) arau bat baliozkoa den
aztertzeko baliozkotasun formala eta substantzialaren arteko bereizketa egiten
dute:

   1. BALIOZKOTASUN FORMALA: Arauaren legezkotasun kontrola izango litzateke
      eta goian aipatutako 1. pausua edo jarduera ere sar genezake.
   2. BALIOZKOTASUN SUBSTANTZIALA: Arauaren edukiari buruzko baliozkotasuna
      aztertuko litzateke eta beraz, 2. Eta 3. Pausuak sar genitzake hemen.

3.- ERAGINKORTASUNA/ ERAGINKORTASUN EZA: Jasotzaileek araua bete duten ala ez
aztertuko da, araua eraginkorra izan den ala ez esateko.

Badirudi beraz esan genezakeela arau bat eraginkorra izan dela arau hura
ematerakoan zeuden helburuak lortu edo bete badira.


3.2.- BALIOZKOTASUNAREN ARAZOAK ETA INDARREAN EGOTEREKIKO HARREMANA

Aurretik aipatu izan dugun bezala arau bati buruz ezin daitekeena esan hura
egiazkoa edo faltsua denik izango da, arau bat ez baita errealitatearen
deskribapen bat, preskripzio edo agindu bat baizik.

Bestalde, kultura juridiko nagusienean sarritan esan izan da arau bat ez bada
baliozkoa, existituko ez balitz bezala izango litzatekeela, eta existituko ez
balitz antzua izango litzateke bere justizia edo efikaziagatik galdetzea.

Baliozkotasunaren arazoa arauaren ezaugarririk nagusiena bada ere, sarritan
lanbide juridiko despolitizatu edo ideologigabe bat aditzera eman nahian, arazo
ugari planteatzen ditu. Alde batetik arauen existentzia ezagutu nahi dugunean,
beste gauza batzuen existentzia jakin nahi denean gertatzen ez den bezala,
esakune edo enuntziatuen interpretazioa gauzatu behar da eta bestalde arauaren
baliozkotasuna frogatu ondoren, honi arauaren obligaziozkotasuna aitortzen
zaio, eta beraz horren bete- beharra eskatzeko aukera. Zentzu honetan, ez da
harritzekoa aurreko ikasgaian aipatu genuen bezala, lanbide juridikoak
ezarritako ordenaren lanbidetzat hartzea: arau baten baliozkotasuna
aldarrikatzeak, neurri batetan edo bestean, arau horren onarpena suposatzen
duelarik. Modu honetara abokatu batengana bagoaz kontseilu eske edo kontsulta
bat egitera, honek ezin izango du kasu horri aplikagarriak zaizkion arauen
baliozkotasuna aztertu gabe utzi “justizia” arrazoiak argudiatuz, adibidez, eta
auzitegietan gure nahiak defendatu nahi baditu, arau horren baliozkotasuna
onartu beharko du eta beraz arau horren bete- beharra aldarrikatu beharko du,
betetzen ez duenari aurreikusitako zehapenak jar diezaiotela eskatuz.

Sarritan arau baten baliozkotasuna beste elementu batekin nahasten da, arauaren
indarrean egotearekin (bigentzia) hain zuzen ere. Arau bat indarrean dago
baliozkotasunaren printzipioa betetzeaz gain beste baldintza formal batzuk
betetzen dituenean, hau da, dagokion Aldizkari Ofizialetan argitaratuta badago
nagusiki.

Arauen publizitatea hiritarrek Zuzenbidea ezagutu dezaten berme bat da, eta
Ordenamendu Juridiko espainiarrean Konstituzioko 9.3 artikuluan arautzen da,
bertan arauen publizitatea bermatzen delarik. Baina kontutan izan behar dugu
arauen publizitateak (Lege eta Erregelamenduena hain zuzen), ez duela
suposatzen arauak momentu horretan indarrean sartzen direnik.

Publizitatea beharrezkoa da arau bat indarrean sartzeko baina ez da beharrezkoa
den elementu bakarra; araua indarrean dagoela esan ahal izateko argitalpenetik
denbora zehatz bat pasatzea beharrezkoa izaten delako VACATIO LEGIS
deritzoguna.

Kode Zibileko 2.1 artikuluak honakoa dio: Legeak indarrean sartuko dira horien
testu osoa Estatuko Aldizkari Ofizialetan argitaratu eta 20 egunetara, besterik
esaten ez bada. Edozein kasutan, EEAAek ere haien arauetan honen inguruko arau
bereziak ezarri ditzakete. Euskal Autonomi Erkidegoko Estatutuko 27.5
artikuluan esaten da Eusko Legebiltzarreko Legeak indarrean sartuko direla
EHAOan argitaratu eta 15 egunetara, nahiz eta argitalpena ere Estatuko
Aldizkari Ofizialean (EAO/BOE) egin behar den.

Bestalde arau batek indarrean jarraituko du indargabetzen den arte.
Indargabetze hau esanbidezkoa edo isilbidezkoa izan daiteke.

Esanbidezko Indargabetze horren adierazle edo adibide Konstituzioan aurkitzen
den Xedapen indargabetzailea dugu. Esan dugun bezala desematea ere isilbidezkoa
izan daiteke, baina honen azterketa egiteko beharrezko izango litzaiguke arauen
edukien azterketan sartzea, nolabait arauek arautzen dituzten materiak aztertu
beharko genituzkeelarik, hau da, indarrean dagoen araua beranduago emandako
arauak arautzen duenarekin bateraezina ez dela aztertu beharko da, arauen
hierarkia aztertu beharko da... azken finean arauen baliozkotasun substantziala
aztertu beharko litzateke.

IV.-_ARAUAK_ETA_PRINTZIPIOAK

4.1.-BEREIZKETAREN JATORRIA

Arauak eta printzipioen arteko bereizketak garrantzi handia izan du azken bi
hamarkadetako Zuzenbidearen Teorian. Bereizketa hau 1967an planteatu zuen
DWORKIN-ek (nahiz eta bereizketa honen hedapen nagusiena 1977an “Los derechos
en serio” bere liburuan azaltzen duenean lortu), eta bereizketa honek izan duen
isladak erlazio handia du autore honek HARTek proposatutako iuspositibismoari
egindako kritikekin, batez ere bere ikuspegi normatibista edo arauemailea
kritikatzen duenean.

Gure helburua ez da inondik inora bi autore horien teorien azalpen bat egitea,
eta gure interesa aipatutako ezberdintasunaren azalpenean oinarrituko da, baina
ez DWORKIN-ek ezberdintasun hori azaltzeko erabilitako teoria zelan edo eta
zein terminotan azaldu zen aztertuz, eta nolabait, termino hura debate
filosofikoan sartu zenetik “printzipio juridikoa” zer den definitzeko egindako
saiakeragatik aztertuko dugu.

Laburki esanda, DWORKIN-ek normatibismo iuspositibista kritikatzen du, Hart-ena
bereziki.

Hart normatibista da zentzu ezberdinetan. Lehenbizi Hart-ek sistema osatzen
duten arauen baliozkotasuna aztertzeko (nolabait baliozkotasunari buruzko
“test-a” egiteko) berak sortutako “ezagutza edo errekonozimendu arau” bat
oinarri hartzen du eta Dworkin-entzat horrek Zuzenbidea Arau multzo bat bezala
definitzea suposatzen du. Bestalde nahiz eta iuspositibistek arauari buruz
ematen zuten definizioa kritikatu, hau da, zehapenaren mehatxuaren bidez
babestutako mandatuak direla esanez, onartu egiten du Ordenamendu Juridikoa bi
arau mota ezberdinen batuketa dela (lehen eta bigarren mailako arauen batuketa
hain zuzen ere).

Aipatu dugun bezala, Dworkin-ek normatibismo iuspositibista kritikatzen du.
Horretarako honek esaten du juristek eskubide eta obligazioei buruz
eztabaidatzen dutenean, batez ere supostu zailetan, hertsiki arauak ez diren
beste elementu batzuetaz baliatzen direla eztabaida edo arazo horiek
konpontzeko. DWORKIN-ek esaten digunez “beste elementu” horiek printzipio,
zuzentarau politiko eta beste jarraibide bezala funtzionatzen dutela (DWORKIN,
1984:72 eta hurrengoak).

Hasiera batetan DWORKIN-ek printzipiotzat hartzen du hertsiki araua ez den
guztia, baina gero honako bereizketa egiten du:

   1. Printzipioa zentzu hertsian: justizia, ekitatea...

   1. Zuzentarau politikoa: komunitatearentzat helburu bat suposatzen du;
      justizia helburua, moralaren helburua....

Dena den, DWORKIN-en helburu nagusiena printzipio eta arauen arteko bereizketa
egitea da eta horretarako bi irizpidetan oinarritzen da:

1.- ARAUAK MODU DISJUNTIBOAN APLIKAGARRIAK DIRA: hau da, edo egitateak ematen
dira eta orduan arau aplikagarria da edo ez dira egitateak ematen eta orduan
arau honek ez du ezertarako balio izango.

Printzipioek, ordea, ez dute izaera disjuntiborik.

2.- PRINTZIPIOEK ARAUAK BAINO GARRANTZI GEHIAGO DUTELA ESATEN DIGU.

Azkenen baieztapen honek ez du suposatzen DWORKIN-entzat ezin dela
funtzionalkigarrantzi gehiagoko edo gutxiagoko arauei buruz hitz egin, arau
batek besteak baino garrantzi gehiago duelako jokabidearen arauketan.
(Adibidez, besiboleko bi arau hartu ditzakegu, batek dio “huts egindako hiru
jaurtiketek kanporaketa suposatzen duela” eta beste arau batek dio “jokalariek
base batetik bestera korrika egin dezakete”. Bi arau hauen artean lehenengoak
bigarrenak baino garrantzi gehiago izango du haren ondorioa ere
garrantzitsuagoa baita.

DWORKINEK egindako bereizketa hau ere oso kritikatua izan da. Baina guk orain
esango dugu egin dugun planteamenduaren arabera, hau da, araua zentzu zabalean
(preskripzioa) edo zentzu hertsian (batzutan zenbait xedapen oinarri hartuta
eraiki behar den jokabide araua bezala) ulertuta, ez dago inolako arazorik
Dworkin-ek printzipiotzat definitutakoak arauak bezala kontzideratzeko.




4.2.- PRINTZIPIO JURIDIKO ESAMOLDEAREN ERABILPENAK

Aurretik aipatu izan dugun bezala, DWORKIN-ek printzipioak eta arauak
ezberdintzeko agertutako interesak, juristen artean esanahi zehazgabea zuen
esamoldearen esanahia argitzeko balio izan du, esamolde hori PRINTZIPIO
JURIDIKOA delarik. Zentzu honetan hura lortzeko egin diren zenbait lan
laburbiltzen saiatuko gara (RUIZ MANERO, 1996:151)

Modu honetara printzipio esamoldearen erabilpen edo esanahi ohikoenen artean
honako sei hauek aurkituko ditugu:

1.- PRINTZIPIOA ARAU OROKOR BEZALA ULERTUZ, edo supostu ugariei aplikagarrik
zaien ezaugarri bezala ulertuz:

Adb. KZ-ko 4. Liburuko II tituluan aipatzen diren arauak edo atalak edozein
kontraturi aplikagarriak zaienak.

2.- PRINTZIPIO MODU ZEHAZTUGABEAN IDATZITAKO ARAUA BEZALA ULERTUZ. Juristek
“zehaztugabeko kontzeptu juridikoak “deitzen dituztenak: FEDE ONA, GURASO ON
BATEN DILIGENTZIA, ZUZENBIDE GEHIEGIKERIA...

3.- ORDENAMENDU JURIDIKO BATEN PARTE BAT EDO INSTITUZIO BATEN GOI MAILAKO
BALOREAK ADIERAZTEN DUTEN ARAUAK BEZALA ULERTUTA.

Adb. KE 14. artikulua: espainiarren arteko berdintasuna aldarrikatuz.

4.- ARAU PROGRAMATIKO EDO DIREKTRIZ BEZALA ULERTUTA, hau da, Ordenamendu
Juridikoaren helburu nagusiak bete behar direla esaten diguten arauak bezala.

Adb. KE 51.1. artikulua: “Los poderes públicos garantizarán la defensa de los
consumidores y usuarios, protegiendo, mediante....

5.- ZUZENBIDEA APLIKATU BEHAR DUTEN ORGANOEI ZUZENDUTAKO araua bezala,
aplikagarria den araua zelan aukeratu, aplikatu.... egin behar den ezartzen
dutenak (KZ 3.1 artikulua)

6.- PRINTZIPIO REGULA IURIS bezala, hau da, Ordenamendu Juridikoaren ezaugarri
maximoak isladatzen dituzten esaldiak bezala.

Adb. Iura Novit curia.






AIPAMEN BIBLIOGRAFIKOAK

ALCHOURRON, C. Y BULYGIN.E, 1996: “Norma Jurídica” en el volumen colectivo
Derecho y Justicia (ed. De E. Garzón Valdés y F.J. Laporta, Trotta/CSIC/BOE,
Madrid, págs 133 y ss
BOBBIO, N. 1992: Teoría Gerneral del derecho, Temis, Bogotá, 2º ed.
CALVO GARCIA, M 1992, Teoria del Derecho, tecnos, madrid.
GUASTINI, R. 1980: “Introduzione” al cap.I del volumen colectivo Problemi di
teoria del diritto, II Mulino, Bolonia.
HART, H.LA : 1992: El concepto de Derecho, Abeledo Perrot, Buenos Aires.
JORI, M. Y PINTORE, A : 1995: Manuale di teoria generale del diritto,
Giappichelli, Turín, 2º ed.
NINO, C.S..1984: Introducción al análisis del Derecho, Airel, Barcelona, 2º ed.
RUIZ MANERO, J.1996: “principios Jurídicos” en el volumen colectivo Derecho y
Justicia”cit.P 149 y ss
TWINING, W. Y MIERS,D, 1987: How to do Things with rules, Weindenfel and
Nicolson, Londres, 3º reimp, de la 2º ed.















          HIRUGARREN PARTEA: SISTEMA JURIDIKOA ETA ZUZENBIDE ITURRIAK










                                                   Fco. Javier Ezquiaga Ganuzas
























                     BOSGARREN_IKASGAIA:_SISTEMA_JURIDIKOA



   i. ****** ZUZENBIDEA ORDENAMENDU JURIDIKOA BEZALA ******


Jadanik jakin badakigu gaur eguneko Gizarte aurreratuenetan ematen diren
jarduerak, mota ezberdineko arauen bidez arautuak daudela: gizarte-arauak, arau
moralak, erlijiosoak, familiarrak, juridikoak...
Arau juridikoetara soilik mugatuz, gizarte modernoetako konplexutasunak eta
Estatua “Giza-Estatua” bihurtzen den heinean bereganatzen duen papera kontutan
hartuz, araugintzarako beharrak gero eta nabarmenagoak izango dira, eta honekin
batera arauak sortzeko eskuduntza duten organoak gero eta ugariagoak izango
dira ere eta horren ondorioz, Ordenamendu Juridikoa osatzen duten arauen
kopurua ere oso zabala izango da.

Egitate honek azaltzen digu zertan datza Ordenamendu Juridiko bat osatzen duten
arauak zeintzuk diren ezagutzeak planteatzen dituen zailtasunak. Estatu moderno
batetako Zuzenbidea organo legegile ugarik sortzen dute eta gainera mota eta
antzinakotasun ezberdineko arauak ere aurkitzen ditugu. Azken finean esan
dezakegu, edozein Ordenamendu Juridiko bere ZABALTASUNAGATIK eta baita bere
KONPLEXUTASUNAGATIK ere definitzen dela.

Zuzenbide espainiarra osatzen duten arauek, Legebiltzarrak, Gobernuak, EEAAtako
Legebiltzarrek, EEAAtako Gobernuek, Udaletxeek, Europar Batasunak, Foru
Aldundiek, LLHHetako Batzar Nagusiek... e.a sortu dituzte. Organo legegile
hauek mota ezberdinetako estatu arauak sortzen dituzte:

1.- Estatuko Legeak (mota eta maila ezberdinetakoak)
2.- Lege autonomikoak
3.- Dekretuak
4.- Ordenak
5.- Direktibak.

Aipatutako edozein organok lehenago sortutako beste arau bat alda dezake.
Ordenamendu Juridiko espainiarrean 1978ko konstituzioaren aurretik emandako
zenbait lege indarrean diraute adibidez.

Konplexutasun edo organo aniztasun honen arrazoia honako hauxe da: organo bakar
bat ez litzatekeela nahikoa izango gaur eguneko gizarte garatu batetan ematen
diren behar araugile guztiei aurre egiteko. Eginbehar honi aurre egiteko
DELEGAZIOAREN figura dugu, hau da, kasu batzuetan Gobernuari esleitzen zaio
oinarrian Lege baten bidez araututa dagoena arautzeko eskuduntza, eta beste
kasu batzuetan materia zehatz bati buruzko arauketa osoa egiteko eskuduntza
beste organo bati esleitzen zaio ( adb. EEAA bati)

Azaldutakoagatik onartzen da, nahiz eta arau ugari eta mota ezberdinetakoak
existitu, guzti horiek Sistema bat osatzen dutela eta Sistema horri Sistema
Juridikoa edo eta Ordenamendu Juridikoa deritzo. Normalean Ordenamendu/ Sistema
Juridiko esakunearekin, Zuzenbidea osatzen duten arau multzoa izendatzen da
(Adb. Sistema juridiko espainiarrari, italiarrari edo frantziarrari buruz hitz
egiten denean, espainiar, italiar edo frantziar estatuetan indarrean dauden
arau guztiei buruz ari gara). Baina kasu batzuetan, Ordenamendu edo sistema
terminoen erabilpena Zuzenbidearekin harremanetan jartzean, arau juridikoen
artean ematen diren erlazio bereziei buruz hitz egiten da, eta modu horretara
arau horiek juridikoak izango direla esan ohi da; beste modu batetara esanda,
arau horiek juridikoak izango direla esango dugu, beste arau batzuek, arau bat
Ordenamendu juridikoko parte izateko bete behar dituen baldintzak zeintzuk
diren zehaztu ondoren, arau horiek baldintza horiek betetzen badituzte.

Azken finean, Sistema Juridiko bati buruz hitz egin dezakegula esaten dugu, ez
hura osatzen duten arauek benetako sistema bat osatzen dutelako, Ordenamendu
Juridikoari sistema ezaugarria ematen zaiolako baizik. Azalpen honek balio du
aurrerantzean aztertuko ditugun epigrafeak zergatik aztertuko ditugun
azaltzeko:

1.- Sistema juridikoen identifikazio irizpideak.
2.- Arauak sistema Juridiko batetako partaideak diren zehazteko irizpideak.
3.- Sistema Juridikoaren ezaugarriak zehazteko (koherentzia eta osotasuna)


I.SISTEMA_JURIDIKOAK_IDENTIFIKATZEKO_IRIZPIDEAK

Zuzenbidea ez da gizartean aurki dezakegun sistema arauemaile bakarra. Arau
juridikoak, arau moralekin, erlijio arauekin, giza arauekin batera azaltzen
dira edozein gizarteetan, askotan arau ezberdin horiek preskribatzen dutena
kointzidituko duelarik. Horregatik garrantzitsua izango da sistema juridikoak
gainontzeko sistema arauemaileetatik bereiztuko dituzten ezaugarriak zeintzuk
izango diren zehaztea, hau da, sistema juridikoak definituko dituzten
ezaugarriak zeintzuk diren zehazteak garrantzi handia izango du. Irizpide edo
ezaugarri horiek hiru izango dira nagusiki (NINO, 1984:101-108):

1.- Sistema juridikoak SISTEMA ARAUEMAILEAK DIRA: ARAUAK

2.- Sistema juridikoak SISTEMA HERTSAKORRAK DIRA: ZEHAPENAK

3.- Sistema Juridikoak INSTITUZIONALIZATUTAKO SISTEMAK DIRA: 1. ETA 2. MAILAKO
ARAUAK.

1.- SISTEMA JURIDIKOAK SISTEMA ARAUEMAILEAK DIRA.

Zuzenbidearen ikuskera ia guztietan onartu egiten da arau juridikoek
Zuzenbidearen baitan berebiziko garrantzia dutela. Zuzenbideak ez du
jarduerarik deskribatu nahi, honen helburua gizakien jarduerak arauek
preskribatzen dutenarekin bat egitea nahi dutelarik. Honen ondorioz sistema
juridikoak sistema arauemaileen artean sartu behar ditugu lehenbizi.

Hala ere, edozein sistema arauemaile karakterizatzen duena ez da arauez osatuta
dagoela,; sistema juridikoa arau bakar batez osatuta egotea ere nahiko izango
litzateke, hau da, nahikoa da jarduera edo ekintza batentzat ondorio arauemaile
bat aurreikustea (baimen bat, debeku bat edo obligazio bat).

Sistema arauemaile guztietan, eta noski sistema juridikoan ere, debeku, baimen
edo eta obligazioak ezartzen ez dituzten arauak aurki ditzakegu, horien ordez
egitate edo eta jarduerak deskribatu, kontzeptuak definitu... e.a. egiten
dutelarik. Edozein kasutan mota honetako arauak edo enuntziatuak beharrezkoa
direnez arauen aplikaziorako ezin daiteke arau horien izaera arauemailea ukatu,
arauen zatiak direla esan genezakeelarik.

2.- SISTEMA JURIDIKOAK SISTEMA HERTSAKORRAK DIRA

Sistema Juridikoen izaera hertsakorrak suposatzen du, arauek ezartzen dituzten
debeku, baimen eta obligazioak ez badira betetzen zehapen bat ezartzeko aukera
egongo dela.

Hertsapenezko sistema baten aurrean gaudela esateko ez da beharrezkoa izango
arau guztiek zehapen bat aurreikustea, eta nahikoa izango litzateke horietako
batzuk zehapen hura aurreikustearekin.

Hertsapenezko sistemetan beharrezkoa izaten da zehapen hura ezartzeko
hertsapena erabiltzeko ahalmena existitzea, eta horregatik sistema guzti hauek
indarraren erabilpena aurreikusten dute. Beharbada Zuzenbidea beste sistema
arauemaileetatik bereizten duen elementua Zuzenbidean_Estatuari_ematen_zaiola
indarra_erabiltzeko_monopolioaizan daiteke.

3.- SISTEMA JURIDIKOAK INSTITUZIONALIZATUTAKO SISTEMAK DIRA.

Hertsapena sistema juridikoan presente egoteaz gain, beste ordenamendu
arauemaile batzuetan ere existitzeak Sistema Juridikoa beste Ordenamendu
arauemaileetatik bereizteko Zuzenbidearen beste ezaugarri propio bat bilatzera
derrigortzen gaitu. Zuzenbideak duen berezitasun hau HART-ek eraikitako
Zuzenbidearen Teoria sortu zenetik sistema Juridikoaren Instituzionalizazioa
da.(HART, 1961: V eta VI KAP.). Autore honen ustez Zuzenbidea da bi arau mota
ezberdin dituen sistema arauemaile bakarra: LEHEN MAILAKO ARAUAK ETA BIGARREN
MAILAKO ARAUAK. Bi arau hauek batera ulertu eta aztertu behar dira Ordenamendu
Juridiko batetaz ari garela esan ahal izateko.

A)_LEHEN_MAILAKO_ARAUAK: Gizakien edo indibiduoen jarduerei buruzko arauak
dira, hau da, obligaziozkoak, debekuzkoak edo eta baimendutako jarduerak
zeintzuk izango diren esaten digute hauek.

Adb. Lehen mailako arau edo erregela ba KZ-ko 627. atala da,: “Las donaciones
hechas a los concebidos y no nacidos podrán ser aceptadas por las personas que
legítimamente los representarían, si se hubiera verificado ya su nacimiento”.

Arau hauek edozein sistema arauemaileetan ematen edo existitzen direnez ezingo
genezake esan Zuzenbidearen ezaugarriak soilik direnik. Hala ere, mota honetako
arauekin soilik araututako Gizarte bati arazo ugari planteatuko litzaizkioke,
hau da, demagun gizaki batek arau baten obligaziozko izaera, hau da bere
eraginkortasuna, zalantzatan jarriko lukeela, ezingo litzateke arazo hau
konpondu balizko arauak zeintzuk diren esateko modu bat existituko ez balitz.

Lehen mailako arau gehiago sortzeko beharra ikusiko balitz, edo eta existitzen
diren beste batzuk sortu beharko balira, hura ezin izango litzateke egin arau
berriak sortzeko edo lehengo arau horiek aldatzeko ahalmenik edo prozedurarik
aurreikusita egongo ez balitz. Azkenik Gizarte horren baitan arau bat urratua
izan den ala ez jakiteko arazoak planteatuko balira, arazo hura konpontzeko
modu bakarra gizaki batzuei arau primarioei buruzko aplikazio arazoak
konpontzeko eskuduntza ematea izango litzateke.


B)_BIGARREN_MAILAKO_ARAUAK:Bigarren mailako arauak lehenengo mailako arauen
baliozkotasuna, eraldapena eta aplikazioaren inguruan sortzen diren arazoak
konpontzeko erabiltzen diren arauak dira hain zuzen ere. Arau hauek ez daude
gizakien ekintzak edo eta jarduerak arautzera zuzenduta, hauen helburua edo
objektua, azken finean, lehen mailako arau horiek direlarik.

Arau mota hauek egiten dutena zera da, alde batetik esate diguten (edo zehazten
dute) zeintzuk diren arau juridikoak sortu ditzaketen organoak, zein
prozeduraren bidez sortu behar diren arauak eta zelan egin beharko den arauen
eraldaketa eta aplikazioa.

Bigarren mailako arauak direnez hau egiten dutenak ESKUDUNTZA ARAUAK ere
deitzen zaizkie.

3 motatakoak izaten dira:

1.- EZAGUTZA- ERREGELAK
2.- ALDAKETA- ERREGELAK
3.- ESLEIPEN- ERREGELAK

1.- EZAGUTZA ERREGELAK

Lehen mailako arauen baliozkotasuna zehazteko beharrezkoak diren irizpideak
zehazten dituzten erregelak dira, hau da, Ordenamendu Juridikoa osatzen duten
lehen mailako arauak zeintzuk diren jakitea ahalbidetzen dutenak.

Juristen artean eztabaidatu izan da ezagutza erregela bakarra den (HART-ek
esaten zuen bezala) edo mota honetako erregelak ugariak diren. Errealitatean,
Ordenamendu Juridiko garatuetan ugariak dira Lehen mailako arauen balizkotasuna
identifikatzea helburu duten arauak, baina orain aztertuko dugun bezala, Hart-
ek aldarrikatzen duen EZAGUTZA- ERREGELA bakarra egongo da sistema juridiko
bakoitzean.

Beraz uler edo pentsa dezakegu ezagutza- erregela hori dela:

1.- Ezagutzako_meta-_erregela bat, sistemako gainontzeko ezagutza-erregelak
identifikatu eta ezagutzeko aukera ematen digulako.

2.- Sistema- juridiko batetan dauden ezagutza- erregela_guztien_metaketa bat
bezala uler daiteke, guzti horiek baitira sistema batetako arauak ezagutzeko
aukera ematen dizkigutenak.

Aurrerago ezagutza erregelaren papera (ezagutza erregela singularrean ulertuta)
sistema juridiko eta konstituzio arauen baliozkotasuna aztertzeko balio duen
araua bezala aztertu aurretik, ezagutza erregelak (pluralean) diren Konstituzio
arauei buruzko azalpen bat ere egitea komenigarria da.

Modu orokor batetan esanda, ezagutza- erregelak arau batek sistemaren parte
izateko bete behar dituzten baldintzak zeintzuk diren esaten digu, beraz azken
finean arau bakoitza baliozkoa den ala ez jakiteko balio du (HART, 1980: 117).
Antolakuntza juridiko primitibo, edo eta ez hain garatuetan, posible izango
litzateke holako ezagutza erregela bat aurkitzea: autoritatea duen testu bakar
bat existitzea, non komunitate horretako arau guztiak jasoko liratekeen edo eta
honakoa esango lukeena: “baliozko arauak dira Erregeak emandako arau guztiak.”

Baina halabeharrez, gizarte garatuetan ezagutza- erregela horiek konplexuagoak
dira nahiz eta bi komunitateetan sortutako ezagutza- erregelen helburua berdina
izan: arau horietan ezartzen diren baldintzak betetzen dituzten arauei
autoritate bat ematea. Baldintza horiek izan daitezke adibidez, arau bat
baliozkoa dela esan ahal izateko organo legegile zehatz batek eman behar
dituela, edo eta betidanik derrigorrezkotzat jo izan diren egitateen
errepikapenetik eratortzea, edo epaileek haien ebazpenetan sortutako irizpide
batzuengandik eratortzea.

Beraz, ezagutza erregelak mota ezberdinetakoak izan daitezke:

a) Zenbait organo eta subjektuei eskuduntza legegilea esleitzen dizkieten arau
konstituzional edo legal batzuk (adb. K.Zko 97. art.: erregelamenduak sortzeko
eskumena Gobernuari esleitzen dio)

b) Arauak sortzeko bideak zeintzuk diren ezartzen dituzten arauak (KZ-ko 1.1.
art: zuzenbide iturriak zehazten dituelarik)

©) Arauak sortzeko modu ezberdinen artean existitzen den erlazioa zehazten
duten arauak (KZ 1.3 art: ohitura aplikatuko da soilik aplikagarria den Legerik
ez badago).
2.- ALDAKETA- ERREGELAK.

Sistema Juridikoa berritu eta haren arauak eraldatzeko aukera ematen duten
arauak dira. Mota honetako arauak behar- beharrezkoak dira edozein sistematan,
sistema horretan arau berriak sartu, edo eta existitzen direnak aldatu nahi
badugu. Mota honetako arauak existituko ez balira sistema arauemailea erabat
estatikoa izango litzateke.

Mota honetako arauek beste organo batzuei lehen mailako arauak sortzea,
aldatzea edo ezabatzea ahalmentzen dizkiete eta arau hauek ere aipatutako
jarduerak nola egin beharko diren zehazten digute:

Aldaketa-erregelak dira, adibidez:

    * K.E-ko II kapituluan daudenak, Legeen sorkuntzari buruzkoak.
    * KZ- ko 2.2 art. Lege bat ondoren ematen den beste lege batek soilik
      deseman dezake.

Ikus dezakegunez aldaketa- erregela hauek ezagutza erregelen oso antzekoak
dira, eta horrela onartzen du HART-ek ere (1961,119) bi erregela mota horiek
parte hartzen baitute sistemako baliozko arauen sormenean eta aitorpenean edo
onarpenean.

Horien arteko berdintasunak onartzen baditugu ere bi erregela mota ezberdinetan
banatzearen arrazoia edo zergatia honako hau da: sistema juridiko garatuen
dinamismoa azpimarratzea eta egoera eta behar berrietara egokitzeko ahalmena,
hau da, lehen mailako arauen bidez osatutako sistemen egoera estatikoarekin
alderatuz.

3.- ESLEIPEN- ERREGELAK

Lehen mailako arauen aplikazio prozedura osoa arautzen duten erregelak dira:

   1. Epaitzeko eskumena onartzen zaien pertsona eta organoak zeintzuk diren
      identifikatzeko balio dute.
   2. Prozedura judizialak zeintzuk diren ezartzen dute.
   3. Epaile/ Epaimahaien erabakiei indar berezi bat egozten diete arau hauek.

Adb. K.E-ko 123.1 artikulua esleipen arau bat da, Auzitegi Gorenari espainiar
estatu osoan eskumena ematen baitio. Auzitegi Gorena gorengo organo
jurisdikzionala da, berme konstituzionaletan izan ezik (kasu honetan gorengo
organoa Entzutegi Konstituzionala baita)

HART-en ustez lehen eta bigarren mailako erregela edo arau guzti hauen pilaketa
da benetako sistema juridiko baten aurrean gaudela esaten diguna, eta azken
finean Sistema Juridikoa hertsakorrak izan daitekeen beste sistema arauemaile
batetatik bereizten duena.


   i.      ARAUAK_SISTEMA_JURIDIKOAREN_BARNEAN_DAUDELA_ESATEKO_IRIZPIDEAK.
                                 BATASUNAREN_ARAZOA.


Aurretik aipatutakoa Sistema Juridikoa beste sistema arauemaileetatik -
hertsakorrak diren beste sistemetatik ere- bereizteko irizpideak zeintzuk diren
zehazteko baliagarria izan zaigu. Azaldu ditugun bigarren mailako ezagutza,
aldaketa eta esleipen arauak dira, hain zuzen ere, arau bat Ordenamendu
Juridikoaren parte den zehazteko erabiltzen diren irizpideak zeintzuk diren
zehazten dituztenak.

Beste modu batetara esanda, arau horiek dira arau bat Ordenamendu Juridikoaren
parte izateko bete behar dituen baldintzak zeintzuk diren ezartzen dituzten
arauak.

Ezarritako irizpide horiek errespetatzen direnean esango da arau juridikoa
baliozkoa dela, eta modu honetara, sistema juridikoa osatzen duten arau guztiek
baliozkotasun ukanbehar berdinak betetzen dituztenez, Ordenamendu Juridikoak
BATASUN bat osatzen duela esaten da.

Sistema Juridikoaren batasunaren ideia iuspositibistek planteatzen zuten
Zuzenbidearen Teoriako oinarrietariko bat da, nahiz eta hau iusnaturalismoaren
teoriaren baitan existitzen zen ideia izan, bere planteamenduak oso ezberdinak
ziren.

Modu orokor batetan esanda, Sistema Juridikoaren batasunak suposatzen du hura
osatzen duten arau guztiak haien artean loturik daudela, eta guzti horien azken
oinarria edo funtsa oinarrizko arau batetan aurkituko genuke. Oinarrizko arau
horrek helburu bikoitza izango luke:

   1. sistema juridikoa identifikatuko luke.
   2. Arau juridikoak sistema juridikoaren parte izateko bete- beharreko
      baldintzak zeintzuk diren ezarriko lituzke, hau da, azken finean arau
      horiek baliozkoak izateko betebeharreko baldintzak zeintzuk izango
      liratekeen esango liguke.

Oinarrizko lege horren edukia zein den azaltzeko ikuspuntu iusnaturalista eta
iuspositibista batetatik KELSEN-ek sistema estatiko eta dinamikoen arteko
bereizketara jotzen du.

1.- SISTEMA ESTATIKO ETA SISTEMA DINAMIKO

****** Pentsamenduaren KORRONTE IUSNATURALISTAkarakterizatu nahi izanez gero
esango genuke honek aldi berean ondorengo bi tesiak mantentzen dituela (NINO,
1984:28): ******

1.- Unibertsalki onartutako moral eta Justiziari buruzko printzipio batzuk
existitzen direla esaten digute, hauek gizakiek haien arrazoiaren bidez
identifika ditzakeelarik; printzipio horiek osatuko zuten Zuzenbide Naturala
deiturikoa.

2.- Sistema arauemaile bat edo eta arau bat JURIDIKOTZAT hartu ahal izateko,
Zuzenbide Naturala osatzen duten printzipio moral horiek ezarritako baloreen
araberakoak izan beharko dira.

Planteamendu hau oinarri hartuta sistemaren batasuna bermatuta egongo
litzateke, hura osatzen duten Arau guztiak Zuzenbide Naturalak ematen dituen
printzipioetatik eratortzen direlako. Iusnaturalistentzat, arau bakoitza beste
arau baten inguruan egindako dedukzio logikoaren emaitza da eta beraz azken
araua, edo eta gainontzeko guztiak balioztatzeko balio duen araua, OINARRIZKO
LEGE NATURALA izango da, eta sistema bakoitzeko arau bakoitzak berarengan
lortzen du balioa.

Oinarrizko lege Naturala
Araua
Araua
Araua

Arau bakoitzak, beste arau baten dedukzio logikoaren emaitza da, eta horrela
progresiboki Oinarrizko Lege Natural horretara heldu arte.

Oinarrizko Lege Natural horren baitan egongo dira Zuzenbide Naturaleko
printzipio guztiak eta honetan ere sistema guztiko arauen existentzia edo
funtsa aurkituko dugu.

Lege natural hori zein den eta zeintzuk diren printzipio ukaezin horiek
zehazterakoan iusnaturalisten artean eztabaida ugari sortu izan dira.
(Adibidez, Hobbes-entzat bakea bilatu behar da, S. Tomás de Aquino-rentzat ona
desiratu eta txarra saihestu behar da eta Kant-entzat Gizakien askatasuna
bermatu behar da.

KELSEN-ek esaten zigun, nahiz eta ezberdintasun nabariak aurkitu ikuspegi
iusnaturalistan, denek bat egiten zutela honakoa esatean: arau bat baliozkoa
dela esateko (sistemaren baitan dagoela esan ahal izateko) Zuzenbide Naturaleko
printzipioengandik eratorri behar da.Printzipio horiek aldaezinak eta
unibertsalak direla kontutan hartuz, Kelsen-ek horrelako sistema arauemaileei
SISTEMA ESTATIKOAK deritze, HART-en terminologia erabiliz hauek ez baitituzte
aldaketa erregelak aurreikusten. Mota honetakoak sistema moral guztiak izango
lirateke.

KELSENENTZAT eta orokorrean iuspositibista guztientzat, sistemaren batasuna
beste planteamendu ezberdin batetan oinarritzen da. Hauentzat arauen arteko
konexioa edo batasuna ez da arauen edukiengatik ematen, arau horiek sistemako
goi- mailako beste arau batek sortutako organoak eman dituen arauak direlako
baizik.

Sistemaren batasuna ez da arauen edukian oinarritzen, arau horiek sortzeko
existitzen diren baimen formalen prozeduretan baizik, guzti hau baimentzen
duena, azken finean, autoritate bakarra izango delarik. Hau kontutan izanik,
sortutako arauen edukia ez du goi mailako organoak mugatzen, horregatik KELSEN-
ek esango du sistema juridikoak sistema dinamikoak direla.


2.- BALIOZKOTASUNAREN ARAZOA

Orain arte esandakoa laburbilduz esan dezakegu, sistema juridikoak arau mota
berezi bat dutelako bereizten direla, eta arau horiek Bigarren mailako arauak
dira, hain zuzen ere; arau horiek zenbait subjekturi arauak sortzeko eskuduntza
aurreikusten diete, eta arau horien baliozkotasuna bigarren mailako arauetan
oinarritzen da. Baliozkotasun genealogikoko irizpide bat da azken finean,
arauen sorrera eta ekoizpen modua presente edukitzea suposatzen duelako.

Hau azaltzeko adibide bat jarriko dugu:

Demagun, Zuzenbide Fakultateko Juntak (JFD) akordio bat hartu duela (AJF), non
ezartzen den 1. Mailako ikasleak klase ezberdinetan aleatorioki banatuko
direla.

Akordio hura baliozko arau bat den ala ez ezartzeko, kontutan hartu beharko da
akordio hura zein organok hartu duen, eta baita akordio hura hartzeko eskumena
beste baliozkoa den arau batetatik jaso duen.

N
AJF JFD

Unibertsitateko Gobernu Batzordeak (JGU), Zentruetako Batzordeei ikasleak klase
ezberdinetan banatzeko eskuduntza ematen deien arau bat dagoenez (AJG), esan
genezake AJF baliozko arau bat dela.

AJG
AJF JFD


Baina Fakultateko Akordioaren baliozkotasuna (AJF), Unibertsitateko Gobernu
Batzordeko akordioaren baliozkotasunaren pean dagoenez, jakin behar dugu azken
akordio hau (AJG) baliozkoa den ala ez.
Azken honen baliozkotasuna zehazteko bidea aurrekoaren berdina da: lehenik eta
behin Gobernu Batzordeari AJG moduko akordioak hartu edo emateko eskuduntza
ematen dion beste arau balizko bat bilatu beharko dugu. Eta gure adibide
honetan esango dugu, Unibertsitateko Estatutuetan (EU), Gobernu Batzordeei AJG
moduko arauak emateko eskuduntza arrezagutzen zaiela, bereaz, esan dezakegu AJG
baliozko araua dela.




EU
AJG JGU
AJF JFD


Prozedura bera erabili behar izango dugu Unibertsitateko Estatutuetako
baliozkotasuna aztertzeko. Unibertsitateko Estatutuetako baliozkotasuna
aztertzeko Unibertsitateko Klaustroak (CU), Unibertsitateko Estatutuak emateko
eskuduntza du, Unibertsitaterako Erreforma Lege Organikoak (LORU) hori
ahalmentzen duelako, azken hau ere balizkoa delarik Gorte Orokorrek (CG)
Konstituzioarengandik Lege Organiko hura egiteko eskuduntza jaso dutelako.

Eskema osoa hauxe izango litzateke:
KONSTITUZIOA
LORU CG

EU CU
AJG JGU

AJF JFD

*****
 *****
Ikusi dugunez, baliozkotasuna, zenbait ekintzen kate bat da: botere arauemaile
eta arauen sorkuntzaz osatutako katea hain zuzen ere.

2.ADIBIDEA: UDALTZAINGOEN ISUNA.

Demagun gure kotxeko kristaletan paper bat aurkitzen dugula, eta paper horrek
diru kopuru bat ordaindu behar dugula agintzen digu, aparkatzeko arau bat
hausteagatik.

Paper hura, isuna azken finean, baliozko arau juridiko bat da bi
arrazoiengatik:

   1. eman duen organoak (udaltzainak) halako arauak emateko boterea duelako.
   2. Arau hori eman duen organoaren gainetik beste organo bat dagoelako,
      horrek isunak nola ezarri behar diren erregulatzen duelarik

Beraz zenbait elementu ditugu:

I: Udaltzainak eman duen araua (isuna)
B: Udaltzainak duen boterea isunak ezartzeko (Boterea)
UZ: Arau eman duen organo legegilea (Udaltzaina)
Ga: Organo legegileari boterea ematen dion goiko araua (Goiko Araua)


Ga Ga’

I B  UZ Ga B’ OGa



Nola Irakurri hau?

a) I araua balizko arau izango da, Ga- ren arabera (organo legegileari boterea
ematen dion goiko organoa) emanda baldin badago. GA horrek Udaltzainari (Uz), I
(isuna) arauak emateko edo ezartzeko boterea edo ahalmena ematen diolako.

I araua (isuna) Udaleko garbitzaile batek ematen baldin badu, orduan I araua ez
da baliozko arau bat izango. Zergatik? Ga-k ez diolako garbitzaileari isunak
jartzeko edo I arauak ezartzeko ahalmenik edo botererik eman.

b)Baina orain beste galdera bat sortzen da. Ga hori balizko arau bat da? Ez
baldin bada baliozkoa, orduan I arau (isuna) ez da baliozkoa izango. Ziurrenik
Ga hori baino gorengo beste organo bat aurkituko dugu, eta Ga honek Ga eman
duen organoari boterea eman dio Ga hori emateko.

Kontrako kasuan, hau da, Ga horrek Ga-ri I moduko arauak sortzeko ahalmenik
emango ez balio arau hura ez litzateke Baliozkoa izango.

Hierarkia araukorra normalean KOSNTITUZIOAREKIN bukatzen da. Konstituzioa
gorengo araua da, eta arau honek batasun ematen dio berarengandik eratortzen
den arau multzoari.


KONSTITUZIOA
Ga’’ B’’ OGa’’
Ga’ B’’ OGa’
Ga B’ OGa

A B UZ






Aztertutako baliozkotasunaren kate horietan, goiko organoek behekoei botere
arauemaileak ematen dizkiete, hau da, arauak sortzeko ahalmena. Baina botere
arauemaile hori ez da MUGAGABEA. Boterea esleitzen denean zein mugen barnean
egikaritu beharko den azaltzen delarik. Muga horiek 2 motatakoak dira:

1.- MUGA MATERIALAK: Beheko organoak sor ditzaken arauen edukiari buruzko mugak
dira.

2.- MUGA FORMALAK: Beheko arau hura sortzerakoan bete beharko den prozedura edo
moduari buruzko mugak dira.

Modu honetara beheko organoak ez baditu muga materialak edo eta formalak
zaintzen araua ematerakoan, arau hura ez da balizkoa izango.

Beraz, laburbilduz, arau baten balizkotasuna zehazteko bi motatako kontrol egin
beharko zaizkio:

1.- BALIOZKOTASUN FORMALAREN KONTROLA: Honek jarduera bikoitza suposatzen du:

   1. Arau sortu duen organoak, goiko organo batengandik arau hura emateko
      eskumena jaso duen aztertu.

   1. Araua sortu duen organoak arau hura sortzeko gorengo organo batek ezarri
      duen prozedura legegilea errespetatu duen aztertu.

2.- BALIOZKOTASUN MATERIALAREN KONTROLA: honek ere jarduera bikoitza suposatzen
du:

   1. Araua sortu duen organoak, goiko organoarengandik materia hura arautzeko
      baimena jaso duen aztertu.
   2. Sortutako arauaren edukia, bere goiko arauen edukiarekin bateragarria den
      aztertu, eta noski konstituzioarekin bateragarria den aztertu ere.

3.3.- KONSTITUZIOAREN BALIOZKOTASUNAREN ARAZOA.

Aipatu dugun irizpidearen arabera arau juridiko guztien baliozkotasuna azken
finean, Konstituzioaren balioaren menpe daude. Horixe baita azken instantzian
gainontzeko arau guztiei baliozkotasuna ematen dien araua.

Beraz konstituzioaren balioa ere gainontzeko arauen balioa bermatzeko
beharrezko ukanbehar bat da.
Baina Ordenamendu Juridikoa mailakatua dela esan dugu, guztien gainetik
Konstituzioa dagoela esan dugularik, orduan, ez baldin badago konstituzioaren
gainetik beste gorengo araurik nola aztertuko dugu honen baliozkotasuna?
Arazoak ez du irtenbide errazik, baina gainera arazo larria izan zitekeen
konstituzioaren balio ezak Ordenamendu Juridiko osoaren balio eza ekarriko
lukeelarik.

Galdera honi erantzun ezberdinak eman zaizkio positibismo juridikotik, eta
garrantzitsuenak aztertuko ditugu:


**** KELSENEN OINARRIZKO ARAUA ****

KELSEN-ek, iuspositibismoaren funtsezko teorilaria eta ziurrenik XX. Mendeko
Zuzenbideko filosoforik garrantzitsuena, ondorengo azalpena eman zuen:
KONSTITUZIOAREN baliozkotasuna, bere aurretik existitu zen eta baliozkoa zela
aldarrikatu zen Konstituzioan bilatu behar da.

Baina sistema juridiko guztietan aurkituko gara lehenengo Konstituzio batekin,
(aurretik beste konstituziorik ez duen konstituzio batekin), eta beraz horren
baliozkotasuna azaltzeko KELSEN OINARRIZKO ARAUAREN ideiara jotzen du.

Oinarrizko arau hura fikziozko arau bat da, postulatu teoriko bat da, lehenengo
Konstituzioari baliozkotasuna eman ahal izateko juristek erabilitako aurrekari
epistemologiko bat, eta haren edukia beraz, hori izango litzateke: “Lehenengo
konstituzioko egileek eskumena dute Oinarrizko arau hura sortzeko”

Konstituzioari eta beraz, gainontzeko arau juridiko guztiei balizkotasuna
emango dien oinarrizko arau bat imaginatzeko beharra oso garrantzitsua da modu
honetara autoreek (KELSEN) ordenamendu juridiko osoaren baliozkotasuna
aldarrikatu dezaketelako fikzio horretan oinarrituz. Guzti hau adibide batekin
erraz uler dezakegu: demagun noble batek bere tituluaren zilegitasuna bilatu
nahi duela. Ziurrenik horretarako bere familiako genealogia eta titulu horren
eskualdaketa azter dezake. Baina azterketaren une batetan gerta daiteke ezin
zehaztea bere arbasoren batek titulua modu zilegian jaso zuen ala ez.. Modu
honetara bi aukera ditu noble horrek: bere arbaso horrek titulua nola jaso zuen
ezin duenez zehaztu tituluari uko egitea, edo eta suposa dezake lehenengo
arbaso horrek titulua modu zilegian jaso zuela eta beraz, noble horrek titulua
erabiltzen jarraituko luke. Azken finean KELSEN-ek antzeko zerbait esaten du:
suposa dezagun lehenengo Konstituzioa baliozkoa dela, eta modu horretara
gainontzeko konstituzio guztien baliozkotasuna ere bermatzen da.Berebiziko
garrantzia duen funtzio horretaz gain, Oinarrizko Araua sistema Juridiko
bakoitza identifikatzeko elementua bihurtuko da, Ordenamendu bakoitzak bere
oinarrizko arau propioa izango lukeelako.

Bestalde, KELSEN-en ikuspuntutik oinarrizko Arau horrek zentzua izango luke
soilik ordenamendu eraginkorretan, hau da, betetzen diren Ordenamenduetan,
baina Oinarrizko Arauaren eraginkortasuna desagertzen da baldintza horrekin.

Oraintxe bertan esan dugu Oinarrizko Arauak Kelsen-entzat helburu bikoitza
betetzen duela:

   1. Lehenengo Konstituzioaren sortzaileei eskuduntza aldarrikatzea
   2. Sistema Juridikoaren identifikazio irizpidea izatea.

Beraz, Oinarrizko Arau horren edukia zein den zehazteko, beharrezko izango da
aldez aurretik Konstituzioa zein den jakitea eta baita berarengandik sortzen
den sistema juridikoa eraginkorra izatea, eta beraz azkenean ez da oso ondo
ulertzen zertarako balio duen Oinarrizko Arauak.

Gainera, KELSEN-en planteamendua jarraituz galdera berriak planteatzen zizkigu:
Demagun onartzen dugula lehenengo Konstituzioari baliozkotasuna oinarrizko
arauak arrezagutzen diola, baina nork edo zerk ematen dio Oinarrizko Arau horri
behar duen balioa? KELSEN-ek ez zuen galdera hau oso era garbian erantzun eta
dogmatikoki hori horrela izan behar zela esan zuen.

Azken finean esaten zen (BOBIO-k besteak- beste, 1960:57-60), Oinarrizko Arauak
oinarri bat izango balu “oinarrizko” izateari utziko liokeela, gorengo beste
edozein arau bilakatuko litzatekeelarik. Eta Ordenamendu Juridikotik kanpo
bilatu beharko litzateke Oinarrizko Arau
horren existentzia: Kontratu sozialean, Lege Naturalean, Jaungoikoarengan...
e.a

Oinarrizko Arauaren baliozkotasunaren arazoa konpontzeko beste bide bat honako
hauxe da (PEREZ-LUÑO,1997:205): arau juridikoa baliozkoa ez dela esango da,
baina baliozkoa dela onartzen da. Beraz araua ez da baliozkoa edo eta baliorik
gabekoa, azken finean baliozkoa zer den definitzen digu Oinarrizko Arauak, eta
baliozkotasun juridikoa zehazteko irizpideak ezartzen ditu.


   1. HARTEN_EZAGUTZA_ERREGELA

Aztertu dugun bezala KELSEN-en teoria hutsunez beteta dago, Oinarrizko Arauaren
izaera dogmatikoa aldarrikatzeaz gain ez du bereizten arau juridikoak eta
Ordenamendu Juridikoa baliozkoa dela esateko erabili beharko diren irizpideak
zeintzuk diren.

Oinarrizko Arauak planteatzen dituen akats hauek konpontzeko, HART-ek EZAGUTZA-
ERREGELAren kontzeptuagatik aldatu zuen. Baina KELSEN-ek erratzen zituen bi
mailak bereiztuz. HART-ek BALIOZKOTASUNA pertenentzia huts bezala ulertzen du,
eta EZAGUTZA ERREGELA arauen baliozkotasuna zehaztuko duen arau juridiko
positiboa dela esango du.

HART-en Teoriak, KELSEN-en Teoriarekin alderatuz, aurkezten dizkigun
abantailak, honako hauexek dira: ez dugula Teoria hura besterik gabe aurrez
onartu behar, eta enpirikoki probatu daitekeela.

Ezagutza erregela hura normalean epaileek erabiltzen duten arau inplizitoa da,
Zuzenbidearen identifikazio irizpideak ezartzeko baliozkoak diren arauak
zeintzuk diren zehazten laguntzen dielarik. Azken finean, ezagutza erregela
giza ekintza enpiriko bat bezala uler daiteke, sistema juridikoaren
eraginkortasunetik sortzen den araua: Epaileek, funtzionarioek eta hiritarrek
arauak betetzean arau horiek obligaziozkoak direla esatera eramango gaitu.

Adibidez ezagutza erregela bat izan zitekeen (PATTARO, 1986:155): “Ordenamendu
Juridikoko araua izango dira Legebiltzarrak sortu eta Estatu Buruek
ratifikatutako guztiak, nahiz eta K.E-n ezarrita ez egon”.

Arau horien existentzia epaile eta funtzionarien menpe dago, horiek onartzen
badituzte arau horiek balizkoak izango liratekeelarik.

Ikusten dugunez, HARTEN Teoria honek ere arazo ugari planteatzen ditu, horien
artean Ezagutza Erregela eta Esleipen- Erregelen arteko antzekotasuna
dagoelarik eta askotan arazoak sortzen dituena: gogoratu esleipen- erregelek
ematen edo esaten digutela nortzuk izango diren epaileak eta hauek aldi berean
izango dira ezagutza- erregelak zeintzuk diren esaten digutenak...


IV._SISTEMA_JURIDKOAREN_KOHERENTZIA

Aurretik aipatu dugun bezala, arau juridikoak sistema baten parte direla esan
ahal izateko irizpide amankomun batzuk izatea izan da Zuzenbidea sistema bat
dela esan ahal izateko daukagun elementua. Juristen ustez, Zuzenbidea Sistema
bat dela esateak bi ondorio ditu: bere koherentzia eta bere izaera osoa.


4.1.-SISTEMA JURIDIKOAREN KOHERENTZIAREN ARAZOA.

Zuzenbidea Sistema bat bezala kontsideratzean planteatzen zaigun lehenengo
arazoa koherentziarena da, hau da, sistemaren barnean bateraezinak diren arauak
existitzen ez direla esatea, edo existitzekotan bateraezintasun horiek
konpontzeko baliabideak daudela esatea.

Sistemaren koherentzia haren ezaugarri bat bada ere, eta beraz Zuzenbidearen
aplikazioa gidatzen duen ezaugarria izanik, Juristen artean 2 posizio edo
iritzi nabarmentzen dira:

1.- Batzuentzat koherentzia sistemaren ezaugarri intrintseko eta objektibo bat
da, eta beraz arauak aplikatzerakoan sistemaren koherentzia kontutan hartzen
da.

2.- Besteentzat, sistemaren koherentziaz soilik hitz egin daiteke Zuzenbidea
aplikatu behar duten organoek zuzenbidea interpretatzerakoan lortzen duten
emaitza bezala.

Bigarren iritzi hau mantentzen dutenek sistemaren koherentzia aldarrikatzeko
zailtasunak azpimarratzen dituzte, sistema horren baitan erregimen politiko
ezberdinetan sortutako arauak aurkitzen baditugu (indarrean badaude sistema
bera osatzen baitute).

Azaldutakoagatik esan dezakegu KOHERENTZIA Juristek sortutako fikzio mental bat
dela, modu honetara, sistema koherentea izango balitz bezala arituko gara,
kontraesanak planteatzen zaizkigunean horiek konponduz, eta azkenean sistema
Juridikoa arau multzo koherente bezala aurkeztuko da

Sistemakoherentea izanedokoherentea izango balitz bezalaaritzen bagara ere,
ezin daitekeena onartu zera da, Zuzenbidea bateraezinak diren arauetaz osaturik
dagoela, eta beraz Zuzenbidearen aplikazioan supostu berdinerako erantzun edo
ondorio ezberdinak aurreikusten dituzten bi arau (edo gehiago) baldin badaude,
bietariko bat –edo biak- sistematik ezabatu beharko dira sistemaren koherentzia
berreskuratzeko asmoz. Honek ez du soposatzen juristak arauen arteko
koherentzia ulertzerakoan oso zuhurrak direnik eta ukanbehar hau bete dela
esateko arauak bateragarriak izatearekin nahikoa izango da, eta ez da
beharrezkoa izango arau guztiak prozedura deduktibo perfektu batetako ondorioak
izatea.

Koherentziaren dogma sistema juridikoa osatzen duten arauen arteko erlazioei
zuzenduta dago eta ez sistema Juridikoari bere osotasunean. Arau juridiko
indibidualen ukanbehar bat da koherentziarena, hierarkikoki goi- mailakoak
diren arauekin bateraezinak ez direla zehaztea suposatzen du. Dena den, arauen
arteko bateraezintasunak gainditu ondoren, edo sortzen diren heinean gainditu
ondoren,sistema juridikoa koherente den arau multzo bat bezala azaldu daiteke.

Dakigun bezala arauen bateraezintasunari ANTINOMIA deritzo, eta beraz,
sistemaren koherentziak suposatzen du ez dela antinomiarik existituko edo
sisteman agertzen direnean ezabatuko direla.


4.2.- ANTINOMIEN UKANBEHARRAK

Sistema Juridikoan antinomia bati buruz hitz egin ahal izateko beharrezkoa da
honako hiru baldintza hauek bete daitezela:

1.- Bi arau bateraezinak izatea
2.- Sistema Juridiko berdineko parte izatea
3.- Aplikazio eremu bera izatea.


1)- BATERAEZINTASUN ARAUEMAILEKO SUPOSTUAK

Badakigunez arau guztiek orokorrean, eta arau juridikoek zehazki, jarduerak
egikaritzea baimendu, debekatu edo eta derrigortzen dute. Arauak hiru
motatakoak izan daitezkeenez, hiru dira arauen arteko bateraezintasun supostuak
ere:

   1. ARAU_JURIDIKO_BATEK_JARDUERA_BAT_EGITERA_BEHARTU_ETA_BESTE_BATEK_JARDUERA
      BERA_EGITEA_DEBEKATZEN_BADU.

Adb:

    * 1 araua: lehenengo mailako klaseek ordu beteko iraupena izango dute
    * 2. Araua: 1 mailako klaseek EZ DUTE ordu bateko iraupenik izango.

2.- ARAU_JURIDIKO_BATEK_JARDUERA_BAT_EGITERA_BEHARTU_ETA_BESTE_BATEK_JARDUERA
HORI_EZ_EGITEA_BAIMENTZEA.

Adb.

    * 1. Araua: azterketa egiteko beharrezkoa izango da nortasun agiriren bat
      aurkeztea
    * 2. Araua: nortasun agiririk ez duten ikasleentzako azterketa 4etan izango
      da.


3.- ARAU_BATEK_JARDUERA_BAT_EGITEA_BAIMENDU_ETA_BESTE_BATEK_HURA_EGITEA
DEBEKATZEA.

Adb.

    * 1. araua: azterketak dirauen bitartean ezin da klasetik irten.
    * 2. araua: Azterketak dirauan bitartean klasetik irtetzeko ahal bezain
      zarata gutxien egingo da.

2.- SISTEMA JURIDIKO BERDINEKO PARTE IZATEA

Nahiko nabarmena bada ere honakoa esatea, antinomia bat soilik emango da
sistema berdinaren barnean dauden bi arauren artean. Hau da, adibidez, bigamia
onartu eta hura debekatzen duten bi arauren artean ez da antinomiarik
existituko arau horiek sistema juridiko ezberdinetakoak baitira.

Ez litzateke antinomiarik emango dibortzio onartzen duen lege zibil eta
dibortzioa debekatzen duen Zuzenbide Kanonikoko arau baten artean, sistema
juridiko biek eragina lurralde eremu berdinean eta pertsona berdinengan badute
ere, sistema juridiko ezberdinak direlako.

3.- APLIKZAZIO EREMUA

Arau bakoitzak aplikazio eremu edo baliozkotasun zehatz bat du, ondorio zehatz
bat aurreikusten baitu une, leku, pertsona eta objektu edo eta jarduera zehatz
batentzat. Beraz antinomia baten aurrean gaudela esan ahal izateko bateraezinak
diren bi arauren artean kointzidentzia bat eman behar da: denbora, leku,
pertsona eta materia aldetik.

Adibidez, ez da antinomiarik existituko honako bi arauren artean:

    * Ezin da klase orduetan alkoholdun edaririk saldu.
    * Klaseko ordutegietatik kanpo alkoholdun edariak sal daitezke.

Bi arau hauen artean ez dugu antinomiarik aurkituko ez dutelako bat egiten
denbora esparruan, hau da, momentu ezberdinei buruz ari dira. Modu berean ez
dugu antinomiarik atzemango esparru pertsonal ezberdina duten bi arau hauen
artean:

    * ezin zaie klase orduetan ikasleei alkoholdun edarik saldu.
    * Ezin zaie klase orduetan irakasleei alkoholdun edaririk saldu.

Aurreko hiru betekizun horien arabera, antinomia bat defini genezakeen modu
honetara: Sistema_juridiko_berdinekoak_diren_eta_lurralde,_denbora,_pertsona
eta_material_aplikazio_eremu_berdina_duten_bi_arauren_artean_ematen_den
bateraezintasuna.


4.3.- ANTINOMIA MOTAK

Antinomia bat identifikatzeko aurreko epigrafean azaldutako betekizunen arabera
esan dezakegu eta ikus dezakegu ere, antinomia guztiak ez direla berdinak. Alde
batetik bateraezintasunari dagokionez maila ezberdinak egon daitezke, eta
bestalde bateraezintasun hura esparru edo eta gai ezberdinei buruzkoa izan
daiteke ere. Azter dezagun kasu bakoitza:

A) BATERAEZINTASUN_ARAUEMAILEAREN_HEDAPENAREN_ARABERAKO_ANTINOMIA_MOTAK.

Aurreko epigrafean aipatu dugu antinomia bat dagoela esan ahal izateko bete
beharreko betekizunak zeintzuk diren, hau da, bateraezinak diren arau bi horiek
denbora, espazio, pertsona eta materiaren arabera bat egin behar zuten. Baina
horrek ez du esan nahi baterakidetasuna kasu guztietan erabatekoa izan behar
duenik; modu berean ezin dugu esan baterakidetasun edo kointzidentzia hura
erabatekoa edo totala ez denean ez dela antinomiarik existitzen. Modu honetara,
bi arauren artean ematen den kointzidentzia mailaren arabera, bateraezintasuna
ere mota ezberdinekoa izan daiteke:

1.- BATERAEZINTASUN TOTALA-TOTALA
2.- BATERAEZINTASUN TOTALA-PARTZIALA
3.- BATERAEZINTASUN PARTZIALA-PARTZIALA

1.- ANTINOMIA TOTALA-TOTALA

Mota honetako antinomia emango da bateraezinak diren arauak ezin badira inoiz
aplikatu beste araurekin bateraezintasunean jauzi gabe. Bere hedapenari
dagokionez antionomiarik larriena da, bi arauren aplikazio eremua berdina
baita. Grafikoki horrela adieraz genezake antinomia hau.



A1 A2



Irudikatutako multzoak A1 eta A2 arauen aplikazio eremua adierazten badu, biek
erabat kointziditzen dute, haien egitatezko supostuek une, toki, pertsona eta
jarduera edo objektu berdinari buruz hitz egiten dutelako.

Adibidez, Antinomia totala-totala emango litzateke honako bi arauren artean:

    * 1. araua: debekatuta dago hezkuntza zentruetan, ikasle zein irakasleei
      18º-tik gorako alkoholdun edaririk saltzea.
    * 2. araua: baimenduta dago hezkuntza zentruetan, ikasle zein irakasleei
      18º-tik gorako alkoholdun edaririk saltzea.

2.- ANTINOMIA TOTALA-PARTZIALA

Honako antinomia ematen da arau juridiko bat ezin denean aplikatu bigarren arau
batekin bateraezina dela esan gabe, baina bigarren arau horrek supostu
gehigarri batzuk arautzen ditu eta horiek aplika zitezkeen 1. arauarekin
bateraezintasun batetan erori gabe.

Beraz, lehenengo arauaren kasuan, aplikazio eremua bigarren arauaren aplikazio
eremua baino mugatuagoa izango litzateke.

Grafikoki horrela adieraziko genuke:

A1

A2



Irudikatutako multzoek A1 eta A2 arauen aplikazio eremua adierazten badute, A2-
rena A1 arauaren aplikazio eremuarekin erabat kointziditzen du, baina honek
beste une, leku, denbora, pertsona eta objektuei buruz hitz egiten duenez
horiei buruz ez da bateraezintasunik emango.

Adibidez, bateraezintasun totala-partziala emango litzateke honako bi arauren
artean:

   1. araua: klase orduetan 18ºtik beherako alkoholdun edariak ikasle eta
      irakasleei saltzea baimenduta dago.
   2. araua: klase orduetan irakasle zein ikasleei alkoholdun edariak saltzea
      debekatuta dago.

Lehenengo araua bigarren arauarekin bateraezina da, baina parte batetan soilik,
18ºtik beherako alkoholdun edarien salmentaren kasuan hain zuzen ere.


3.- ANTINOMIA PARTZIALA-PARTZIALA

Honako antinomia emango da bi arau juridikoek aplikazio eremu bateraezin bat
dutenean, baina beste aplikazio eremuaren aldetik ez denean bateraezina. Arau
horien aplikazio eremu guztietatik bakar batzuk dira bateraezinak. Antinomia
hauek grafikoki horrela adieraz genitzake:

A1 A2



Irudikatutako multzoek A1 eta A2 arauen aplikazio eremua adieraziko balute,
ikusten dugunez soilik kasu batzuetan kointziditzen dute, eta beraz soilik kasu
batzuetan izango dira bateraezinak. Beste kasu batzuetan aplikagarriak izango
dira arazorik gabe. Arau bien aplikazio eremua partzialki berdina eta
partzialki ezberdina izango da.

Adibidez, mota honetako bateraezintasun bat emango da honako bi arauren artean:


1.araua: klase orduetan debekatuta egongo da 15ºtik goragoko alkoholdun edariak
saltzea ikasle zein irakasleei.

   1. araua: klase orduetatik kanpo 18ºtik beheragoko alkoholdun edariak sal
      dakizkioke ikasle zein irakasleei.

Bi arau horien aplikazio eremua kontutan hartuz antinomia soilik 16º eta 17º-ko
alkoholdun edarien artean emango da, lehenengo arauaren arabera horien salmenta
baimenduta dagoelarik eta bigarren arauaren arabera debekatuta. Gainontzeko
supostuen artean ez da bateraezintasunik egongo: 16º-tik beheragoko alkoholdun
edarien salmenta baimenduta lehenengo arauaren arabera eta 17º-tik goragoko
alkoholdun edarien salmenta bigarren arauaren arabera debekatuta dago.


**** B)ANTINOMIA_DESEGOKIAK ****

Orain arte aztertu ditugun antinomia motak bateraezintasun logiko bat
suposatzen dute, hau da, ikusi dugunez, logikoki ezinezkoa izango da aldi
berean debekatuta eta derrigorrezkoa den jarduera eta bestaldetik baimenduta
eta derrigorrezkoa dena. Hala ere, Zuzenbidean antinomia enpirikoak eta
baloraziozkoak azaldu daitezke, aurretik ikusi ditugun antinomietatik
bereizteko ANTINOMIA DESEGOKIAK deitzen zaizkielarik. (ITURRALDE, 1989:79-80).

ANTINOMIA ENPIRIKOA emango zaigu bi arau, logikoki bateraezinak ez izan arren,
ezin direnean aldi berean bete edo eta aplikatu, ezintasun faktikoagatik.
Adibidez, mota honetako antinomia bat emango litzateke honako bi arauren
artean:

   1. araua: 18ºtik beherako alkoholdun edariak sal dakizkieke ikasle zein
      irakasleei klaseko ordutegietatik kanpo.
   2. araua: klaseko ordutegia eguneko 24 orduak betetzen ditu.

Printzipioz arau biak bateragarriak badira ere ikuspegi logiko batetatik,
faktikoki bigarren arauak lehenengo arauak baimentzen duena bete dadin
eragozten du.

BALORAZIOKO ANTINOMIAK: Bateraezintasun axiologikoa agertzen dute mota honetako
antinomiek. Hiru motatakoak dira:

1.- Printzipioen antinomia.
2.- Balorazioko antinomiak
3.- Antinomia teleologikoak

1.- PRINTZIPIOEN ANTINOMIAK: Sistema juridiko guztietan ageri dira, eta oinarri
dituzten printzipio edo eta baloreen (normalean konstituzio mailako printzipio
eta baloreak direlarik) arteko bateraezintasuna suposatzen dute. Adibidez,
Zuzenbidearen aplikazioan segurtasun juridiko eta justizia edo eta segurtasun
juridiko eta askatasun printzipioak etengabe arazoak planteatzen dira. Mota
honetako antinomiak konpontzeko, printzipio horien balorazioa egin beharko da
kasuan- kasuko, bietariko bat ere deuseztua gera ez dadin.

2.- BALORAZIOKO ANTINOMIAK: Antinomia hauek ematen dira arau juridiko batek
supostu baterako ondorio juridiko bat aurreikusten badu eta beste arau batek
beste supostu batetarako beste ondorio bat aurre ikusten duenean, balore
batzuen arabera bigarren arauak aurre ikusten duen ondorio juridikoa desegokia
dela uste bada. Adibidez, arau batek unibertsitateko fakultatean 18ºtik
beherako alkoholdun edariak ikasleei saltzeagatik 10.000 €-ko isuna ezartzen
du. Eta beste arau batek egoera berdinean, baina heroina saltzeagatik 6.00 €-ko
isuna jarriko balu.

Bi arau horien artean ematen diren ondorioak aztertuz, argi ikusten dugu,
arauek ezartzen duten ondorioa egitate bakoitzarentzat gure gizartean dauden
baloreen kontra egingo lukeela, nolabait heroina saltzea alkohola saltzea baino
“larriagoa” izanik zigor arinagoa baitu.

3.- ANTINOMIA TELEOLOGIKOAK: Antinomia hauek ematen dira helburu batzuk
preskribatzen dituzten arauak eta helburu horiek lortzeko bideak zeintzuk
izango diren ezartzen dituzten arauen artean.
Adibidez:

   1. araua: debekatzen du 18ºtik goragoko alkoholdun edariak saltzea klaseko
      ordutegietatik kanpo, gazteak kontsumo arduratsuan hazteko asmoz.
   2. araua: Erasmus beka jasotzeko meritu bezala hartzen du arau batek,
      klasera sartu aurretik garagardo bat hartzea.

4.4.- ANTINOMIAK ETA INTERPRETAZIO JURIDIKOAK.

Aurretik aipatu izan dugu zeintzuk diren antinomia baten aurrean gaudela
esateko eman behar diren baldintzak (bateraezintasun arauemailea, sistema
juridiko berdineko bi arau izatea, eta aplikazio eremu berdina izatea).

Baina Zuzenbidearen aplikazioan baldintza hauek betetzen diren ala ez aztertzea
ez da modu mekanikoan egiten (batez ere 1.eta 3. baldintza), eta hauek arau
juridikoen bidez araututa ez dauden epaileen erabakien bidez konpontzen dira,
hau da, epaileak balorazioa subjektiboan oinarritu behar dira erabakiak
hartzeko. Honen arrazoia da antinomiak arau juridikoen artean ematen direla,
hau da, xedapen arauemaileei interpretazioaren bidez egozten zaizkien esanahien
artean. Guzti honek zenbait azalpen behar ditu:

Arau juridikoari buruzko ikasgaian aurreratu genuenez (beranduago ere Zuzenbide
Iturriei buruzko ikasgaian ere modu zabalagoan ikusiko dugularik),
garrantzitsua da xedapena (legegileak arau bat promulgatzeko erabiltzen duen
hizkuntzako euskarria) eta arau juridikoa (xedapenaren interpretazioaren bidez
lortzen duguna) bereiztea.

Xedapenari esanahi bat esleitzeko prozedurak, hau da xedapenaren
interpretazioak, ez du arazorik sortzen eta eskainitako arau juridikoa
xedapenaren irakurketa soilarekin aplikatu behar den egoerarako egokia izanik
hura aplikatuko da. Baina beste kasu batzuetan, interpretazioari buruzko
ikasgaian ikusiko dugunez, xedapenaren esanahi literal edo prima facie horrek
arazoak sortzen dizkio interpretatzaileari, eta beraz xedapena interpretatu
behar duenak beste motatako interpretazioa gauzatu beharko du, eta aplikatuko
den araua beharbada, testu irakurketa soilak iradokitzen duen arautik ezberdina
izango da. Guri orain interesatzen zaiguna xedapenaren irakurketaren bidez
lortutako esanahia interpretatzailearentzat zalantza iturri bat izan
daitekeela, sistema juridiko berdineko beste arau batekin bateraezina delako
eta beraz antinomia bat sortzen duelako.

Egitate honek, eta interpretazio prozeduraren baitan agertzen diren balorazio
inplizitoek, epailearen esku usten dute erabat antinomia bat existitzen den ala
ez erabakitzeko ahalmena. Egoeraren arabera epaileak interpretazioaren bidez
antinomia bat ematea saihestu dezake bi arauei prima facie zuten esanahia
egotziz, edo interpretazioaren bidez ere antinomia bat sor dezake (bi arau
horiek haien esanahi literalarekin ulertuz gero ez litzatekeelako antinomiarik
emango). Aipatutako lehenengo supostuan arau biek baliozkoak izaten jarraituko
lukete, eta beraz sistema juridikoaren baitan mantenduko lirateke. Baina
bigarren kasuan bi arauetatik bat sistematik kanporatua izango litzateke, edo
behintzat supostu horretarako ez litzateke aplikatuko. Azken finean esan
dezakegu antinomia agertzen dela xedapenei egozten zaien esanahiaren arabera .
Adibide batekin ikus dezagun:

K.E.—ko 4.2. art-k dio: Estatutuek haien Erkidego Autonomoetako bandera eta
entseinak zeintzuk diren aintzatetsi ditzakete. Hauek espainiar estatuko
banderarekin bat erabiliko da eraikin publiko eta ekitaldi ofizialetan.

Artikulu honetan dauden xedapen ezberdinetatik honako hau aukeratuko dugu gura
adibide honetarako:

X1: Erkidego Autonomoetako banderak espainiar estatuko banderarekin batera
erabiliko da eraikin publiko eta ekintza ofizialetan.

Xedapen honen esanahia zalantzagarria da modu ezberdinean uler daitekeelako,
eta beraz, interpretazioaren bidez arau ezberdina egotz dakioke xedapen horri:

A1: Erkidego autonomoetako eraikin publikoetan beti egon beharko dira batera
haien bandera propioak eta espainiar estatuko bandera.

A2: EEAA-ek haien banderak eraikin publikoetan erabiltzea erabakitzen dutenean,
horien ondoan espainiar bandera erabili beharko da.

Pentsa dezagun, orain, Eusko Jaurlaritzak beste xedapen hau sortuko lukeela:

X2: Euskal Autonomia Erkidegoko eraikin publikoetan Gobernu Batzordeak
erabakitzen duen egunetan, ikurrinaren ondoan espainiar bandera jarriko da.

Xedapen hau ere modu ezberdinetan uler daiteke, adibidez, bi arau hauek egotz
dakioke xedapen horri:

A3: Gobernu Batzordeak ikurrina eraikin publikotan jarri behar dela erabakitzen
duen egunetan, hau espainiar banderaren ondoan jarriko da.

A4: Gobernu Batzordeak ezartzen dituen egunetan, Euskal Erkidego Autonomoan
ikurrinaren ondoan espainiar bandera ezarriko da.

  Ikusten dugunez, arau ezberdinak egotz dakieke interpretazioaren bidez guk
ditugun bi xedapen horiei, eta beraz, epaileak aukera ezberdinak izan ditzake:

   1. aukera: X1-ri A1 araua egotzi eta X2-ri A3 araua
   2. aukera: X1-ri A1 araua egotzi eta X2-ri A4 araua.
   3. aukera: X1-ri A2 araua egotzi eta X2-ri A3 araua.
   4. aukera: X1-ri A2 araua egotzi eta X2-ri A4 araua.

Emandako interpretazio hauetatik, 1,2 eta 3. Antinomia bat sortuko lukete, edo
agerian utziko lukete, baina X1 A2 moduan ulertuz eta X2 A3 moduan ulertuz,
sortutako arau biak bateragarriak izango lirateke.

Modu honetara, Epaile batentzat garrantzitsua izanez gero, konstituzioaren
arabera interpretatutako ahalik eta xedapen gehien mantentzea 3. aukera hartuko
luke, aldiz, emandako balorazio hura mantenduko ez lukeen epaileak beste
edozein aukera hartuko luke, eta beraz xedapenen arteko bateraezintasuna
aldarrikatuko luke, eta modu honetara Euskal erkidego autonomoko Estatutuan
dagoen xedapena Konstituzioaren kontrakoa dela esanez Ordenamendu Juridikotik
ezabatuko luke (hierarkikoki ere maila gutxiago baitu).

Ikusten duzuenez, interpretazioaren bidez ANTINOMIAK sortu, saihestu eta,
beranduago ikusiko dugunez, konpondu egin daitezke.

Edozein kasutan, ez nahastu ikusitakoa orain azalduko dugunarekin.

4.5.- ANTINOMIAK KONPONTZEKO IRIZPIDEAK

Epaileak Zuzenbidea aplikatzerakoan ANTINOMIA baten aurrean aurkitzen denean
baditu arazoak konpontzeko bide ezberdin batzuk, bide horiek Jurisprudentziak
sortutako irizpide ezberdinak dira, gaur egun irizpide horiek edo gehienak arau
juridikoetan barneratu direlarik. Ikusi eta aztertuko ditugun irizpideak honako
hauek izango dira:

1.- HIERARKIA IRIZPIDEA
2.- ESKUDUNTZA IRIZPIDEA
3.- PREBALENTZIA IRIZPIDEA
4.- KRONOLOGIA IRIZPIDEA
5.- ESPEZIALITATE IRIZPIDEA

1.- HIERARKIA IRIZPIDEA

Zuzenbide Iturrien azterketa egiten dugun ikasgaian ikusiko dugunez Hierarkia
printzipioa antinomiak konpontzeko irizpide bat baino gehiago da. Tradizionalki
sistema juridikoaren egiturazko oinarrizko printzipioa izan da eta baita
sistema koherentea dela esan ahal izateko behar izan dena. Hala ere, bere
ondoriorik garrantzitsuenetarikoa honakoa izan da: “Epaileari bateraezintasun
arauemaileak konpontzeko baliabide bat ematearena”, hau da, maila hierarkiko
ezberdineko bi arauren artean emandako arazoak zelan konpondu adieraziko digu
printzipio honek.

Hierarkia printzipio honen fundamentua: gorengo maila duen arauak beste arauari
gailenduko zaio eta beraz, bateraezintasuna emango balitz maila baxuagoa duen
araua ez da baliozkoa izango eta beraz ez da aplikatuko.

Aztertzen ari garen printzipio hau LEX SUPERIOR DEROGAT INFERIOR esaldi
latinoan adierazita dagoela esaten bada ere, normalean printzipio honen
aplikazioak ez du maila gutxiago duen arauaren indargabetzea ekartzen.

Indargabetzea aurretik baliozkoa zen arau baten baliozkotasunaren galera dela
ulertzen badugu, hau soilik emango da edo eta indargabetzeari buruz hitz egin
ahal izango dugu soilik, goi mailako araua bestea baino beranduago eman bada.
Gainontzeko kasuetan, hau da, goi mailako araua behe mailako arauaren aurretik
existitzen bazen, ondorioa behe mailakoa den arauaren DEUSEZTASUNA da. Behe
mailako araua denbora batetan zehar baliozkoa dela uste izan bada ere, goi
mailako arauarekin bateraezintasuna ikusten denetik behe mailako arauaren
deuseztasuna aldarrikatzeak suposatzen du arau horrek inoiz baliorik ez duela
izan, inoiz baliozkoa izango ez bazen bezala izango litzateke. Baina hau
praktikan egitea oso zaila da, kasu askotan arau horrek sortutako efektuak edo
eta ondoriok ezin dira konpondu eta beste batzuetan efektu horiek zuzentzea
segurtasun juridiko falta izugarria sortuko luke eta beraz egoera bere hartan
uzten da.

Hierarkia gaur eguneko sistema juridikoaren ikuskerak eskatzen duen printzipioa
izateaz gain, ordenamendu juridiko gehienetan positibizatu egin da. Hauxe da
Zuzenbide espainiarrean gertatu izan dena; K.E-ko 9.3 artikuluak eta Kode
Zibileko 1.2. artikuluak modu orokorrean aitortzen dute eta K.E-ko 164. eta 97.
artikuluetan Konstituzio eta beste Lege eta Lege eta Erregelamenduen artean
e.a. eman beharreko harremanak zehaztuko dituzte.

Bestalde, hierarkia printzipioaren urraketa dela medio egiten den arauen
DEUSEZTAPENA Auzitegi Konstituzionalari dagokio. Epaile arrunt batek lege
mailako arau bat eta arau konstituzional baten arteko bateraezintasuna somatzen
badu lehenengoa alboratu beharko du, ez du aplikatuko, baina arau horren
deuseztapena aldarrikatzeko Auzitegi Konstituzionalera jo beharko da. Auzitegi
Konstituzionala izango da antinomiarik dagoen ala ez erabakiko duena, eta kasu
horretan arauaren deuseztapena aldarrikatuko lukeena.

2.- ESKUDUNTZAREN IRIZPIDEA

Urte luzez antinomiak konpontzeko nahikoa izan da hierarkia printzipioarekin.
Garai batetan Legebiltzarrak zuen Lege izaerako arauak egiteko monopolioa eta
hauek soilik Gobernuak emandako Erregelamenduekin planteatzen zituen arazoak.

Eskema beraz oso sinplea zen: Lege izaera zuten arau guztiak erregelamendu
izaerakoen gainetik zeuden, hauek ematen zituen autoritatearen maila
hierarkikoaren arabera antolatzen ziren, eta edozein kasutan araurik berrienak
arau zaharren aurretik aplikatzen ziren. Hierarkia printzipioan oinarritutako
irizpide hauek gaur eguneko sistema juridikoetan oinarrizkoak izaten jarraitzen
dute, baina gaur eguneko Estatuen konplexutasunak eta egondako dezentralizazio
prozesuek, organo territorial eta funtzional berrien sorkuntza ekarri du,
botere ezberdinek emandako arauen arteko erlazioak arautzeko irizpide berriak
eskatu du eta guzti hau eskuduntza irizpide edo printzipioaren arabera egingo
da.

Hierarkia printzipioarekin gertatzen den bezala, eskuduntza printzipioa
antinomiak konpontzeko irizpide bat baino askoz gehiago da. Gaur egun, sistema
juridikoaren egituraketa printzipioa da hierarkia printzipioarekin batera, eta
hura gabe oso zaila izango litzaiguke ordenamendua osatzen duten arauren arteko
erlazioa ulertzea. Tradizionalki, Legebiltzarraren ahalmen legegile originarioa
lege horien garapenerako botere exekutiboak zuen ahalmenarekin garatzen zen.
Baina gaur eguneko Estatu zentralizatugabean ahalmen legegilearen eskuordetza
hura ez da garapeneko ekintza soil bat, eta zenbait materia arautzeko
eskuduntza esleitzen zaie. Modu honetara, zenbait materien arauketa organo
zentralei egozten zaien bezala badaude ere beste zenbait materia
zentralizatugabeko organoei egozten zaizkiela eta baita bien artean
konpartitutako beste zenbait eskuduntza ere. Eskuduntza irizpidea da arau guzti
horien artean ematen diren erlazioak ezartzen dituenak eta haien artean sor
daitezkeen arazoak konpon ditzakeena.

Antinomiak konpontzeko irizpidea bezala, eskuduntza printzipioaren arabera,
eskuduntza duena bestearen aurretik aplikatuko da, hau da, eskuduntza ez duen
arauaren aurretik. Organoen artean bakoitzari dagozkion materiak banatu
ondoren, eskuduntza horren ondorioz emandako arauen artean ematen den erlazioa
ez da hierarkikoa izango, eskuduntzaren araberakoa baizik. Ezin da arazoa
konpondu bateraezinak diren arauen artean goi mailakoa zein den aztertuz, haien
artean ez delako erlazio hierarkiko bat sortzen, eta materia hura arautzeko
eskumendun organoa zein den aztertu beharko da.

Adibidez, Gorte Orokorrek eta Eusko Legebiltzarrak materia bera arautzen dute.
Eskuduntza bietariko zeinek duen zehazteko materia aztertu eta materia horren
arauketa nori dagokion aztertu beharko dugu (biak hierarkia maila berdina
badute, hau da, adibidez biak Legeak izanik).

Planteamendu honen ostean eskuduntza irizpidea ezartzeko eman beharreko
baldintzak hobeto uler daitezke, eta modu honetara esango dugu honako baldintza
hauek eman beharko direla:


1.- Kontrajarriak diren arauak Zuzenbide iturri ezberdinetatik eratorri behar
dira: Hurrengo ikasgaian ikusiko dugunez, legegileek sistema juridikoetan
arauak eransten dituzte horretarako kategoria arauemaile ezberdinak erabiliz
(kategoria horiei Zuzenbide Iturriak deitzen zaizkie); Zuzenbide iturriak,
beste gauzen artean, arau bakoitzaren erregimen juridikoa zehazten duelarik.
Hau horrela, antinomia bat konpontzeko eskuduntza irizpidea erabili ahal
izateko beharrezkoa izango da bateraezinak diren bi arau horiek kategori
arauemaile ezberdinetakoak izatea, bestela ez da eskuduntza materialen
ikuspegitik ezberdintasunik egongo eta beraz, antinomia ezin izango da irizpide
honen arabera konpondu, eta kronologia edo espezialitatearen printzipioaren
arabera soilik konpondu ahal izango da.

Adibidez, Eusko Legebiltzarrak emandako bi legeen artean bateraezintasunak
planteatuko balira, eskuduntza irizpidea ez da arazoa konpontzeko baliagarria
izango, lege biek eskuduntza material berdina dutelako; une ezberdinean eman
badira bi lege horiek, kronologia irizpidea izango da erabili behar izango
duguna, eta horrela ez bada beharbada espezialitate irizpide erabili ahal
izango dugu.

2.- Bateraezinak diren bi arau horiek eratortzen diren Zuzenbide iturrien
artean ez da hierarkia harreman bat existitu behar. Hau horrela izango balitz
antinomia konpontzeko erabili beharreko irizpidea hierarkiarena izango
litzatekeelarik.

Hierarkia eta eskuduntza irizpideak ez dira aldi berean ematen, batek eragina
duenean besteak ez du eraginik izango. Beraz bi arau harreman hierarkiko edo
eskuduntza erlazioan egongo dira baina ez bietan.

Adibidez, Eusko Jaurlaritzaren lege baten eta Eusko Jaurlaritzaren Dekretu
baten artean hierarkia harreman bat dago, baina ez eskuduntza harremanik, eta
espainiar Gorte Orokorretako Lege baten eta Eusko Jaurlaritzaren lege baten
artean edo eta Eusko Jaurlaritzaren Dekretu baten artean eskuduntza harreman
bat dago baina ez hierarkia harreman bat.

3.- Bateraezinak diren bi arauren materiak hierarkikoki maila altuagoa duen
zuzenbide iturri batek esleituak edo emanak izan beharko dira.

Adibidez, Konstituzio espainiarrak Estatu eta Erkidego Autonomoen artean
eskuduntzak banatzen ditu, ente horien gainetik dago eta hauek sorturiko
edozein arauren gainetik dago.

Azkenen baldintza honek eskuduntza irizpidea hierarkia irizpidearen parte bat
bezala definitzera eraman du zenbait autore, arau batek ez dituenean eskuduntza
materialak betetzen urratzen duena eskuduntzen banaketa egin duen goi- mailako
araua dela esaten dutelarik.

Eskuduntzarik ez duen arauak sortzen dituen ondorioak aztertuz, hierarkia
printzipioa erabiltzen dugunean sortzen diren ondorio berdinak izango lirateke:
Deuseztasuna eta araua ordenamendu juridikotik kanporatzea. Hala era kasu
batzuetan eskuduntza materialaren faltak ez du hain ondorio larririk izango eta
supostu batzuetan arau horren APLIKAZIO EZA soilik emango da. (Demagun Erkidego
batzuk badituztela eskuduntzak zerbait egiteko eta besteak ez, ez daukatenen
kasuan soilik izango da araua aplika ezina).

3.- PREBALENTZIA IRIZPIDEA

Aurreko irizpidearekin erlazio estuan, Estatuaren eta Erkidego autonomoaren
artean ematen diren eskuduntza arazoak konpontzen dituelako ere, prebalentzia
irizpide edo klausula dugu. Hau K.E.ko 149.3 artikuluan araututa dago, bere
bigarren paragrafoan honakoa esaten duelarik:

K.E.-ko 149.3 art. 2. paragrafoan: ”Autonomi Estatutuak bereganatu ez dituen
eginkizuank Estatuaren betebehar gertatuko dira eta auzi garai batetan
Estatuaren legeak nagusituko dira Erkidego Autonomoen legeen gainetik, hauek
expreski bereganatu ez dituzten alor guztietan.”


Prebalentziaren irizpideak baliozkoak diren (biek materia hori arautzeko
eskuduntza dutelako) bi arauren artean ematen diren bateraezintasunak
konpontzeko balio du. Kasu hauetan eskuduntzaren irizpidea ez da erabilgarria
izango arau biak eskumendunak izango direlako.

Hasiera baten harrigarria irudituko zaizue eskuduntzen banaketa ondo zehaztuta
badago Konstituzio espainiarrean, arazoak sortzea materia berean eskuduntza
organo ezberdinek dutelako, baina K.E-ko 148 eta 149. Artikuluak aztertzen
dituzuenean konturatuko zarete ia ezin dugula hitz egin Estatu edo eta EEAA-
etako ESKUDUNTZA EXKLUSIBOEI buruz eta gehienak KONPARTITUTAKO ESKUDUNTZAk
direla, eta beraz posiblea dela prebalentziaren irizpideak konpondu nahi dituen
arazoak planteatzea.

Prebalentziaren irizpidea aplikagarria izateko beharrezkoa da honako baldintzak
bete daitezela:

1.- Estatuko araua eta EEAA-ko araua eskuduntza izatea materia hura arautzeko,
hau da, materia horren gaineko eskuduntza Estatua eta EEAA-rena da aldi berean.
Beraz bi ente horietatik inork ez luke materia horren gainean eskuduntza
esklusiborik izango.

2.- Araudi biak bateraezinak izan beharko dira, hau da, bien artean antinomia
bat eman beharko da.

Bi baldintza hauek betetzen badira eta prebalentzia irizpidea erabiliz lortzen
dugun ondorio EEAA-tako arauaren inaplikazioa eta Estatuko arauaren gailentzea
izango litzateke. (K.E-ko 149.3 art.)

Arestian ikusi dugun bezala, bateraezintasun araugileren bat ematen denean hura
interpretazioaren bidez konpondu daiteke, eta beraz orain aztertu dugun
suposturen baten aurrean aurkitzekotan, arau horien arteko esanahien arteko
armonizazio bat lortzen saiatu beharko lirateke organo horiek, EEAA-tako araua
besterik gabe ezabatu aurretik.
.
4.- KRONOLOGIA IRIZPIDEA

Antinomia bat hierarkikoki berdinak eta eskuduntza material berdinak dituzten
bi arauren artean ematen denean, hau da, zuzenbide iturri berdinetik eratortzen
direnean, hierarkia eta eskuduntza irizpideak ez dira bateraezintasuna
konpontzeko baliagarriak izango. Bateraezintasun horiek konpontzeko, eta
legegileak bere esku sistema juridikoa berritzeko duen tresna bezala kronologia
irizpidea agertzen zaigu.

Tradizionalki irizpide hau azaltzeko esan izan da irizpide honen aplikazioa
aurrekoa den arauaren derogazioa suposatzen duela eta beraz arau berrienaren
aplikazioa. Hau justifikatzeko arauak legegile bakar batek ematen duela fikzioa
erabiltzen da, hau da, ikuspegi tradizional honen arabera esaten zen arau
guztiak legegile bakar batek sortzen zituenez honek bazekiela zeintzuk ziren
sistema juridikoa osatzen zuten arauak eta beraz aurreko batekin bateraezina
den arau bat sortu ez gero kontzienteki materia baten arauketa aldatzea erabaki
duelako izango da, eta beraz araurik berriena gailenduko litzateke.

Azaldutako justifikazio honek ez du kontutan hartzen aurretik aipatu dugun
beste baieztapen bat, hau da, organo legegile horiek sortutako arauen arteko
bateraezintasuna arau horiei esleitzen zaien esanahiaren menpe egongo dela.
Beraz, ezinezkoa izango da jakin a priori xedapen berri bat promulgatzerakoan
zein motatako antinomiak sortuko diren ezin daitekeelako a priorisistema
juridiko batetako arauak zehaztu, ezin delako a priorixedapen berriak sortuko
dituen arauak zeintzuk izango diren zehaztu, eta beraz honen ondorioz ezin
izango da a prioriarau berrien eta arau zaharren artean agertuko diren edo
azaldu daitezke bateraezintasunak zehaztu. Guzti honengatik garrantzitsua
izango da arau bat beste arau batengatik aldatzeko botere arauemaileek duten
teknika ezberdinak zeintzuk izan daitezkeen jakitea, hau da arauak derogatzeko
eta horien ordez berri batzuk emateko.

Bi motatako derogazio edo indargabetze ezberdindu ditzakegu:

1.- ESANBIDEZKO INDARGABETZE EDO DEROGAZIOA
2.- ISILBIDEZKO INDARGABETZE EDO DEROGAZIOA

1.- ESANBIDEZKO_INDARGABETZEA_EDO_DEROGAZIOA:

Mota honetako indargabetzea ematen da dokumentu arauemaile berri bat ematen
denean (adibidez Lege bat) aurreko xedapen arauemaile edo arauak indargabetzen
direla azaltzeko klausula bat ezartzen denean. Esanbidezko indargabetze hau ere
bi motatakoa izan daiteke:

   1. Nominatua: Indargabetzea agertzen duen xedapenaren klausulak espreski
      indargabeturik geratuko den xedapena zein izango den azaltzen duenean.
      (Adb. K.E.-ko 1 eta 2 Xedapen indargabetzaileak).
   2. Innominatua: Kasu honetan xedapen berriak ez du espreski esaten zein den
      indargabetzen den legea, eta beraz soilik esaten du indargabetuta
      geratuko direla Lege zehatz baten kontrako xedapen guztiak, edo
      Konstituzioan ezartzen diren printzipioen kontra agertzen direnak...e.a.
      (Adb. Konstituzioaren 3. Xedapen indargabetzailea)

2.-_ISILBIDEZKO_INDARGABETZEA_EDO_DEROGAZIOA:

Mota honetako indargabetzea emango da sortutako testu berrian legegileak ez
duenean zehazki atzeman inolako xedapen indargabetzailerik baina lehenago
existitzen zen xedapen baten- batekin bateraezintasunen bat sortzen bada. Kasu
hauetan K.Z-.ko 2.2. artikuluan ezartzen den INDARGABETZE KLAUSULA OROKORRA
aplikatuko genuke.

Aztertutakoaren ondorioz, beraz, esan genezake arazoak esanbidezko indargabetze
innominatu eta isilbideko indargabetzearen kasuan azalduko zaizkigula, arau
juridikoei buruz ari garenez haien partehartzea arau berri zein zahar horiei
esleitzen zaien esanahien arabera ezarriko baita. Esanbidezko indargabetze
nominatuak indargabetutako xedapena zein izan behar den esaten duenez, honek ez
du arazorik planteatzen. Azken supostu honetan ez da kronologiaren irizpidea
erabili beharko bateraezinasun supostuak konpontzeko, ez direlako kasu hauetan
antinomiak sortzen. Arau berria eta indargabetutako araua ez dira inoiz
bateraezinak izango azken hau ez delako, indargabetze klausularen ondoren,
inoiz erabilgarria izango.

Hala era indargabetzearen ondorioak ez dira sortzen soilik kronologiaren
irizpideak parte hartzen duenean, eta hauek ere esanbidezko indargabetze
nominatuko kasuetan agertuko dira. Tradizionalki indargabetzearen ondorioak
berdinak direla esan ohi da: ordurarte baliozkoa izan den arau bat baliozkoa
izateari uzten dio, hau da, sistema juridikotik kanporatua izango da
aurrekoarekin bateraezina den beste arau batengatik. Etorkizunari begira
aurrekoa zen arau hura ezin izango da berriro erabili arau berria indarrean
sartzen denetik. Baina indargabetutako arauak iraganean gertatutako
egitateengan eragina mantendu dezake, normalean arau juridikoek ez baitute
atzeraeragineko izaerarik. Horregatik antinomia indargabetzea eman aurretik
emandako egitateekin zerikusirik badu, aurreko araua beranduago emandako
arauaren gainetik egongo da, eta hori izango da aplikatu beharko dena.

5.- ESPEZIALITATEAREN IRIZPIDEA

Espezialitatearen irizpideak arau berezia arau orokorraren aurretik jartzen du,
eta beraz antinomia baten aurrean aurkitzen bagara supostu hura modu zehatzago
batetan arautzen duen araua aplikatuko da. Irizpide honek, beraz arau biek
materia berdina arautzea eskatzen du, baina haien aplikazio eremua ezberdina
izan beharko da. Gogoratuko duzuenez, antinomia baten aurrean gaudela esan ahal
izateko beharrezkoa zen arau biek aplikazio eremu bera izatea, eta baldintza
hau ez denez espezialitate printzipioaren kasuan aurkitzen antinomia bat
konpontzeko baliabide baten aurrean gauden eztabaidatzera eraman gaitu.
Irizpide honek adierazten diguna zera da, ez dela berez antinomia bat ematen,
legegilearen erabaki kontziente bat baizik, non egoera bat modu orokor batetan
arautzen den eta hortik egoeraren bat salbuesteko arau berezia ematen den.

Berezitasun hau ere irizpide honek arau orokorrarengan sortzen dituen
ondorioetan ikusten da. Hierarkia, kronologia eta eskuduntza irizpideek maila
gutxiago duen Zuzenbide Iturritik eratortzen den arauaren deuseztapena eta
beste batzuetan indargabetzea ondorio bezala duten bitartean, espezialitate
printzipioak ez du arau orokorra Ordenamendu Juridikotik kanporatzen, eta beraz
horren ondorioz arau orokorraren aplikazio eremuaren mugapena izango da
(lurralde, pertsona edo denbora aldetik).


Adibidez, K.E.-ko 29. artikuluak dio:

1.- Espainol guztiek dute eskubidea idatziz, legeak onartzen duen era eta
ondorioz eskabide partikularrak eta amankomunekoak egiteko.
2.- Indar edo Erakunde armatu edo diziplina militarraren menpean dauden Taldeek
erabil dezakete eskubide hau indibidualki eta beren lege berezi espezifikoan
erabakitzen denaren arabera.


Kasu honetan arau orokorra K.E.-ko 29.1 artikuluan aitortzen da, bertan
“espainiar guztiei eskabide eskubidea aurreikusten zaie, baina arau honen
aplikazio esparrua K.E.-ko 29.2 artikuluak mugatzen du, Indar edo Erakunde
armatuetako kideei eskubide hori mugatzen zaielarik, beraz arau orokorraren
aplikazio esparru pertsonala mugatzen du..

Beste adibide bat K.E.-ko 69. artikuluan aurkitzen dugu. K.E-ko 69.1 artikuluan
azaltzen den arauaren lurralde aplikazio eremua K.E-ko 69.3 artikuluak mugatzen
du, lehenengo arauak probintzia bakoitzeko senadore kopurua ezartzen duen
bitartean 69.3 artikuluak irla probintzietarako kopuru ezberdin bat
aurreikusten duelarik.

K.E-ko 159.3 artikuluak ere bere denbora aplikazio eremua mugatua du, horren
mugapena K.E.ko Bederatzigarren xedapen iragankorrak egiten duelarik. Arau
orokorrak Auzitegi Konstituzionaleko Magistratuen aukeraketa eta aldaketa
prozedura azaltzen duen bitartean bigarren xedapenak sortu zen Lehenengo
Auzitegi Konstituzionalerako epe zehatz batzuk ezartzen dituelarik.

Espezialitate irizpidearen erabilpenak planteatzen duen arazorik larriena arau
berezi eta orokor baten aurrean noiz aurkitzen garen zehaztea izango da, edo
modu zehatzago batetan esanda, zailtasuna planteatzen duena arau zehatz bat
eraginkorra noiz izango den eta noiz mugatzen duen arau orokorraren aplikazio
eremua zehaztea izango da. Kasu batzuetan, hau nahiko argia da esanbidez
ezartzen delako edo zehaztapena araua eratortzen den Zuzenbide Iturriari
konsubstantziala zaiolako.

Lehenengo kasuaren adibide bat Zigor Kodeko 8.art.-an dugu:

Kode honen bi manu edo gehiagoren arabera kalifikatu ahal diren egitateak
hurrengo erregela hauen arabera zigortuko dira, baldin eta egitate horiek 73.
artikulutik 77.erakoen barnean ez badaude:
1.- Manu orokorraren aurrean, bereziak du aplikatzeko lehentasuna.

Aurretik esan dugun bezala, eta hurrengo ikasgaian garatuko dugun bezala, arau
juridikoak sistema juridikoen barnean sartzen dira Zuzenbide Iturriak deituriko
kategoria arauemaileen bidez. Momentuz interesatzen zaiguna zera da, zenbait
Zuzenbide Iturri haien eskuduntza materiala (hau da, arautu ditzaketen
materiak) mugatuta dutela lurralde, pertsona eta denbora ikuspegitik. Beraz
kategoria arauemaile horiek erabiliz sortzen diren arau guztiak definizioz,
ikuspegi horietako batetatik arau bereziak izango dira. Adibidez, Lege
autonomikoa den Zuzenbide Iturriak bere lurralde aplikazio eremua Erkidego
autonomoko lurraldean izango da eskumenduna; Gorte Orokorretako pertsonalaren
estatutua den Zuzenbide Iturriak bere pertsonal aplikazio eremua Gorte
Orokorretako langileetara mugatua izango du; eta Estatuko Aurrekontu Legea den
Zuzenbide iturriaren aplikazio eremua denbora aldetik urte horretara mugatuta
dago.

Orain arte esandakoaren arabera, badirudi espezialitate irizpidearen erabilpena
nahiko argia dela arau orokorra eta berezia ordenamendu arauemaile berdinekoak
badira, edo erabilitako Zuzenbide Iturriak bere baitan baldin badu egozten
zaion arau berezia. Baina bateraezintasun suposturik zailenak bateraezinak
diren bi arauak dokumentu arauemaile ezberdinetakoak direnean planteatzen dira,
bi arau horien artean espezialitate harreman bat sortzeaz gain, hierarkia
harreman bat sortu daitekeelako eta beraz, antinomiak konpontzeko irizpideen
arteko arazoak planteatuko lirateke. Hau bigarren mailako antinomi izenarekin
ezagutzen dugu eta hurrengo epigrafean azalduko dugu.


3.6.- BIGARREN MAILAKO ANTINOMIAK

Aztertutako antinomiak konpontzeko irizpideek bateraezintasun arauemaileko
supostu ugari konpontzeko balio dute. Baina, hala ere, nahiko ohikoa da
antinomikoak diren bi arauren artean harreman konplexu bat existitzea zeinaren
konponketarako aipatu ditugun zenbait irizpide aplikatu ahal izatea. Edozein
irizpide erabilita ondorio berdinera helduko bagina, hau da, arau berdinaren
aplikazioa ondoriztatuko balitz ez litzateke arazorik egongo. Adibidez, demagun
arau batek hierarkikoki maila altuagoa badu, beste baten ondoren eman bada eta
aplikazio eremu zehatzagoa baldin badu, maila gutxiago, lehenago eta orokorra
den beste arauaren aurrean lehentasunez aplikatuko litzateke zalantzarik gabe.
Baina arazoak sortzen dira antinomiei horiek konpontzeko ezagutzen ditugun
irizpide bat baino gehiago aplikatu ahal bazaie eta guztiek ematen duten
konponbidea ez bada berdina. Kasu hauetan bigarren mailako antinomia baten
aurrean egongo ginateke, bateraezintasuna ez baita arauen artean sortzen,
antinomiak konpontzeko irizpideen artean baizik.

Bost direnez antinomiak konpontzeko irizpideak hamar izan daitezke plantea
zitezkeen arazoak, baina ikusiko dugunez horietariko batzuk ezinezkoak izango
dira. Hala ere, azaldu daitezkeen arazo guztiak aztertuko ditugu:

1.- HIERARKIA ETA ESKUDUNTZA

Bi irizpide hauek kontrajarriko lirateke eskuduntzarik ez duen goi- mailako
arau bat eta behe mailakoa eta eskuduntza duen beste arau bat izango bagenitu.
Hierarkia irizpidearen arabera goi mailako araua gailenduko litzateke eta
eskuduntza irizpidearen arabera behe mailakoa. Hala ere, gatazka hau erabat
teorikoa da, bi irizpide hauek ez baitira aldi berean ematen, ordezkoak dira:
arau bi eskuduntza harreman batetan badaude hori izango litzateke aplikatu
beharreko irizpide eta ez litzateke hierarkiaren irizpidea aplikatuko; eta
hierarkiaren irizpidea aplikatzen bada gatazkan dauden bi arauren artean ez da
eskuduntzan oinarritutako harreman bat emango. Adibidez, Eusko Jaurlaritzak
Euskal Autonomi Erkidegoari dagokion materia bati buruzko Gobernu Dekretu baten
artean eta materia hura arautuz Gorte Orokorrek emandako arau baten artean
sortutako arazoa euskal arauaren alde konponduko da, bera baita eskumenduna.

2.- HIERARKIA ETA PREBALENTZIA

Bi irizpide hauek gatazkan sartuko lirateke honelako arau bi aurkituko
bagenitu:

         1. goi mailako arau autonomiko bat, eskuduntza duena.
         2. Behe mailako estatuko arau bat, eskuduntza duena.

Hierarkia irizpidearen arabera gailenduko litzatekeen araua autonomikoa izango
litzateke goi mailakoa delako, eta prebalentzia irizpidearen arabera
estatuarena, K.E-ko 149.3 artikuluan oinarrituz, arau hura estatuak eman duenez
estatuko araua izango litzateke gailenduko litzatekeena.

Prebalentziaren irizpidea baliozkoak diren Estatu eta EEAA-ko baliozko arauen
artean sortzen diren bateraezintasunak edo gatazkak konpontzeko balio duen
irizpidea izanik, gatazkan dauden arauen artean eskuduntza harreman bat
dagoenean soilik parte hartuko du. Beraz hierarkia eta eskuduntza irizpideen
artean eman zitekeen gatazkari buruz esandakoak aplikatuko lirateke hemen ere:
ezin da gatazka hau eman, prebalentzia irizpidea azaltzen bada arauen artean
hierarkia harremanik ez dagoelako izango da.

Adibidez, Estatuko Gobernuak emandako Dekretu bat Eusko Legebiltzarreko Lege
bati gailenduko zaio konpartitutako eskuduntza baten kasuan bagaude.


3.- HIERARKIA ETA KRONOLOGIA

Bi irizpide hauek gatazkan sartuko lirateke honako egoeran, bi arau horiek
bateraezinak badira, noski:

   1. goi mailakoa den araua eta aurrekoa
   2. behe mailakoa den araua eta ondorengoa

Hierarkia irizpidearen arabera, goi mailako araua gailenduko litzateke eta
kronologia irizpidearen arabera beranduago eman dena. Kasu honetan gatazka
errealitatean eman daiteke, baina konponbidea ere erraza da: hierarkia
irizpidea kronologia irizpidearen aurretik aplikatuko da, hau da, goi mailako
araua behe mailako arauaren aurretik aplikatu behar izango da, nahiz eta azken
hau denboran beranduago emana izan. Hierarkia printzipioa, lehen esan dugun
bezala, sistema juridikoaren egitura printzipio bat da eta kontrako konponbidea
hartuz gero printzipio hura urratuko litzateke. Adibidez, 1978ko Konstituzio
espainiarra beranduago Gorte Orokorrek emandako edozein legeren gainetik dago.

4.- HIERARKIA ETA ESPEZIALITATEA

Bi irizpide hauen artean gatazka sortuko litzateke bateraezinak diren horrelako
arau bi izango bagenitu:

   1. goi-mailako araua eta orokorra
   2. behe- mailako araua eta berezia

Hierarkia irizpidearen arabera goi mailako araua gailenduko litzateke eta
espezialitate irizpidearen arabera berezia dena. Aurreko supostuan erabilitako
arrazoi berdinengatik, arau orokorra da hierarkia irizpidea gailenduko
litzatekeela. Hala ere, beharbada hau ez da kasu guztietan konponbidea izango
eta Epailearen esku egongo da, eta zehatzago esanda arau bereziaren
baliozkotasuna kontrolatu beharko duen eskumenduna den organo
jurisdikzionalaren esku aplikatua behar izango den araua zein izango den
esatea. Zehaztu beharko dena zera da, goi mailako arau orokorrak bere aplikazio
eremuan behe mailakoa den arau berezi baten mugapenak onartzen ditu?

Adibidez, K.E-ko 28. art-k sindikatzeko eskubidea modu orokorrean onartzen du,
baina esanbidez onartu egiten du eskubide honen mugapena Indar armatuetako
kideentzat. Kasu honetan, goi- mailako arauaren aplikazio eremua behe- mailako
arau baten bidez mugatzeko baimena esanbidezkoa da, eta beraz kasu honetan
zalantzarik gabe talde horretako partaideentzat behe-mailakoa eta berezia den
araua gailenduko litzateke. Baina, noski, bi irizpide hauen arteko konponbideak
ez dira normalean hain errazak, eta organo jurisdikzionalak kasuan-kasu
konpondu beharko ditu.

5.- ESKUDUNTZA ETA PREBALENTZIA

Bi irizipide hauek inoiz ez lirateke gatazkan sartuko, prebalentziak
eskumendunak diren arau biren arteko arazoak konpontzeko erabiltzen delarik.




6.- ESKUDUNTZA ETA KRONOLOGIA

Bi irizpide hauek gatazkan sartuko lirateke horrelako arau bi bateraezinak
izango balira:

   1. aurreko arau bat eta eskuduntza duena.
   2. Ondorengo arau bat eta eskuduntzarik gabekoa

Eskuduntza irizpidearen arabera eskumenduna den araua gailenduko litzateke, eta
kronologia irizpidearen arabera ondorengoa. Konponbidea kasu honetan ere erraza
da: eskuduntza irizpidea gailenduko da, zalantzarik gabe, alde batetik
kronologia irizpideak soilik funtzionatuko duelako eskuduntzako azpi-sistema
batetan eta ez eskuduntza ezberdineko arauen artean, eta bestalde,
kronologiaren irizpidea aplikatuz gero eskuduntzarik ez duen arau ez
baliozkoaren aplikazioa egiten arituko ginateke.

Adibidez, Gorte Orokor espainiarrek 1998an emandako arau batek ez du
baliozkotasunik izango baldin eta horretarako eskuduntzarik ez badu eta beraz
EEAA-ko legebiltzarrak emandako araua izango balitz eskumenduna, nahiz eta
berak emandako araua 1990ko izan hura aplikatuko da.

7.- ESKUDUNTZA ETA ESPEZIALITATEA

Eskuduntza eta espezialitatearen irizpideak gatazkan sartuko lirateke
bateraezinak izango liratekeen horrelako bi arau aurkituko bagenu:

   1. arau orokor eta eskuduntza duena
   2. arau berezia eta eskuduntzarik ez duena

Eskuntza irizpidearen arabera gailenduko litzatekeen araua eskumenduna izango
litzateke eta espezialitate irizpidearen arabera araurik bereziena. Gatazka
honen konponbidea aurreko bera da eta arrazoi berdinengatik: arau berezia ez da
baliozkoa izango eskuduntzarik ez duelako

Adibidez, Euskal Autonomi Erkidegoari dagokion materia bat modu bereziago
batetan arautzen duen Gorte Orokorretako lege bat ez da baliozkoa izango (edo
behintzat, Erkidego horretan ez da aplikagarria izango), nahiz eta euskal
araudia orokorragoa izan.

8.- PREBALENTZIA ETA KRONOLOGIA

Irizpide hauek gatazkan sartuko lirateke bateraezinak diren horrelako bi
araurekin aurkituko bagina:

   1. estatuko arau bat, eskuduntza duena eta ondorengoa
   2. arau autonomiko bat, eskuduntza duena eta ondorengoa

Prebalentzia printzipioaren arabera, estatuko araua aplikatu beharko da eta
kronologia irizpidearena arabera ondorengoa den araua. Konponbidea
prebalentziaren irizpidea aplikatzea izango da bi arrazoiengatik: K.E-ko 149.3.
artikuluak ez duelako bere aplikazioa edo eta bere ondorioak kronologi
ezberdinetara baldintzatzen, eta bestalde kronologia irizpidea soilik erabili
daitekeelako eskuduntza erlazio bat duten arauen artean ( goi mailako eta behe
mailako arauen artean edo maila bereko arauen artean), baldintza hau ez da
supostu honetan ematen estatuko araua eta autonomikoa ez dutelako hierarkia
harremanik eskuduntza azpi-sistema ezberdinetako partaideak baitira.

9.- PREBALENTZIA ETA ESPEZIALITATEA

Honako arazoaren aurrean aurkituko ginateke bateraezinak diren arauak hauek
izango balira:

   1. Estatuko arau bat, eskuduntza duena eta orokorra
   2. Arau autonomiko bat, eskuduntza duena eta berezia

Prebalentzia irizpidearen arabera estatuko araua aplikatu beharko da eta
Espezialitate irizpidearen arabera arau berezia. Gatazka hau ezin izango da
errealitatean eman definizioz, prebalentziaren irizpidea estatu eta autonomi
erkidegoa eskumendunak diren supostu ez ohikoetan soilik aplikatu daitekeelako
eta espezialitate irizpideak arauen aplikazio eremua ezberdina izan dadila
eskatzen du. Horregatik azken supostu hau ematen bada espezialitatearen
printzipioa aplikatu beharko da prebalentziarena ezin izango delako aplikatu.

Adibidez, estatuko arau batek adierazten badu modu orokor batetan museoetara
sartzeko diru bat ordaindu beharko dela, eta euskal arau batek Erkidego
Autonomoan dauden museoetara sartzea dohakoa dela esango balu, lurralde
horretan azken hau izango da aplikatuko dena.

10.- KRONOLOGIA ETA ESPEZIALITATEA

Bi irizpide hauek gatazkan sartuko lirateke honelako bi araurekin aurkituko
bahina:

   1. ondorengo arau orokor bat
   2. aurreko arau berezi bat

Kronologia irizpidearen arabera ondorengoa den araua aplikatu beharko da eta
espezialitate printzipioaren arabera arau berezia. Gatazka hau konpontzea ez da
batere erraza eta ez dago honen inguruan ikuspegi bateratu bat. Alde batetik,
esan daiteke legegileak arau orokor bat eman badu eta arau horrek aurreko arau
berezi batek esaten zuena ukatzen badu, badirudi legegilearen helburua
salbuespen eta tratu berezi horrekin amaitu nahi zuela, bestela arau berrian
salbuespena ere aurreikusiko lukeelako. Baina bestalde aurreko arauketa
mantentzeko justizia arrazoiak eman daitezke. Azken finean, organo
jurisdikzionala izango da kasu bakoitza erabaki beharko duena, nahiz eta
Auzitegi Gorenarengan espezialitate irizpidearen aldeko nolabaiteko ildo
jurisprudentziala nabarmentzen dela esan behar dugun. Konponbide hau onargarria
da, noski, bateraezinak diren arau biak hierarkia maila berdina badute, bestela
gailenduko litzatekeen araua goi mailakoa izango litzateke nahiz eta hau
aurrekoa edo orokorra izan.

4.7.- ANTINOMIAK KONPONTZEKO IRIZPIDEEN NAHIKOTASUN EZA.

Aipatutako irizpideak zenbait antinomia konpontzeko baliagarriak zaizkigu,
baina bi arauen artean ez badago maila hierarkiko, eskuduntza maila ezberdina,
bata bestea baino zehatzagoa ez bada...e.a. aipatutako irizpideak ez dira
nahikoak izango. Egoera hau emango litzateke adibidez dokumentu arauemaile
berdineko bi arau bateraezinen artean: arau guztiak maila hierarkiko berdina
dute, eskuduntza berdinak, azpi-sistema berdineko partaideak dira, momentu
berdinean argitaratuak izan dira eta espezialitateari dagokionez ez dute
ezberdintasunik. Hala ere, epaileak arazoa konpondu behar du eta ezin izango du
antinomia bat dagoela argudiatu arazoa konpondu gabe uzteko; epaileak arau
bietatik bat aplikatu beharko du.

Arazo hauek konpontzeko ez dago inolako arau orokor eta objektiborik existitzen
eta beraz, Doktrinak proposatu dizkigun aukerak ere ezberdinak izango dira.:

   1. Dagokion arlo juridikoa hobeto definitzen dituzten printzipioekin bat
      egiten duen araua aukeratu.
   2. Antinomia sortzen denean jokoan dauden interesak hobeto babesten dituen
      araua aplikatu.
   3. Askatasuna babesteko egokiena den araua aukeratu (adibidez baimentzen
      duten arauak debekatzen duten arauak baino lehenago aplikatzea).

Hala ere antinomiak konpontzeko gehien erabiltzen den teknika
INTERPRETAZIOArena da.
Aurretik aipatu dugun bezala interpretazioa antinomia bat ematen den ala ez
zehazteko interpretazioak garrantzi handia duela, xedapenei egozten zaizkien
esanahien arabera bateraezintasuna eman daitekeelako ala ez. Horregatik esaten
genuen interpretazioa antinomiak saihesteko teknika bat dela, hura konpontzeko
dauzkagun teknikak ez ditugularik erabili behar. Edozein kasutan, antinomia
aldarrikatu bada, eta ezagutzen ditugun irizpideak ez badira konpontzeko
baliagarriak izango, bateraezintasuna gainditzeko izango dugun baliabide
bakarra interpretazioarena izango da Epaileak beraz, bateraezinak diren
xedapenak berriro interpretatu beharko ditu, bateragarriak egingo dituzten
beste esanahi bat egokitzeko asmoz, hau da, xedapen horretatik antinomikoak ez
diren beste bi arau atera beharko ditu.



*** V.- SISTEMA JURIDIKOAREN OSOTASUNA ***


Arau juridiko multzo bat sistematzat hartu izateak suposatzen du ez soilik
haien arteko harremanak koherenteak direla, sistema hura osoa dela uste delarik
ere. Sistema juridikoen ezaugarri horren azterketari ekingo diogu orain.


5.1.- SISTEMA JURIDIKOAREN OSOTASUNAREN DOGMA

Sistema juridiko bat oso dela esan ohi da konponbide bat (hau da, arau bat)
aurre ikusten duenean juridikoki plantea daitekeen edozein araurako.

Juristek supostu bati aplikagarria zaion araua existitzen ez dela esateko
erabiltzen duten adiera HUTSUNE JURIDIKOARENA da, eta beraz esan daiteke modu
honetara sistema juridiko bat osoa dela hutsune horiek existitzen ez badira.

Osotasun juridikoaren dogma Erdi Aroko tradizio romanistarekin sortu zen,
hauentzat Corpus Juris (Zuzenbide erromatarraren ikuspegi justinianeoa)
Zuzenbiderik perfektuena bihurtu zelarik, horren bidez interpretatzaile on
batek sor zitekeen edozein arazo konpontzeko behar zituen arau guztiak
zeudelako. Hala ere dogma honen ikuspegi modernoan, eta estatuko sistema
juridikoari dagokionez, osotasunaren dogma Zuzenbidea, estatuko zuzenbide
positiboarekin soilik parekatzen duen ideiarekin eta estatuko legea zuzenbide
iturririk garrantzitsuena dela aldarrikatzen duen ideiarekin oso lotuta dago.
Eta ikuspegi estatalista honetatik azpimarratzen da sistemaren osotasuna, osoa
ez dela onartuko balitz, hutsuneak daudela onartuko balitz epaileak legea ez
den beste zuzenbide iturrietara jo beharko lukeelarik hutsune horiek
konpontzeko (ohitura, printzipio nagusiak...) eta modu honetara Estatuaren
sorkuntza juridikoaren monopolioarekin apurtuko litzateke. XIX. Mendeko
kodegintzak osotasun horren aldarrikatzaileak dira ziurtasun juridikoa
mantentzeko asmoz.

Ziurtasun horren bilaketak, eta zentzu zabalago batetan, segurtasun
juridikoaren bilaketak, botere legegilearen gailentzearen aldarrikapenarekin
bat egiten du herritarren subiranotasunaren adierazle bezala botere
judizialaren aurrean eta botere banaketaren printzipioaren aldarrikapenarekin
ere bat egiten du. Zentzu honetan sistema juridikoaren osotasunaren dogmaren
garrantziak epaileari beti eta kasu guztietan planteatzen zaion arazoari
erantzun bat emateko ezartzen zaion obligazioan datza, eta bide batez epaileari
ezartzen zaion beste debeku bat arauak sortzearena izango da, organo politiko
arauemailearen eskuduntzak bereganatuko lituzkeelako.

Kontzepzio hau gaur egun mantentzen da eta gaur eguneko sistema modernoetako
metodologia juridikoa baldintzatzen du (CALVO,1992:152). Modu honetara uste da
epaileek beti haien erabakiak hartu behar dituztela epaitu behar duten egitatea
gertatu aurretik indarrean zeuden arau orokor eta abstraktuak aplikatuz. Modu
honetara jardun ez gero esan daiteke sistema juridikoa osoa dela, hutsunerik ez
duela, epaileen erabakien bidez konponduak izango diren supostu guztietarako
konponbide bat aurreikusten duelako.

Inork ez du uste gaur egun, sistema juridikoa osoa denik baina hala ere,
juristak sistema juridikoa osoa izango balitz bezala jardungo dira, eta
beranduago ikasiko ditugun bideak erabiliz supostu guztiei sisteman aurre
ikusitako konponbide bat emango zaie, modu honetara sistemaren osotasunaren
fikzioa mantenduko delarik.

Fikzio honek gainera zuzenbide positiboan esanbidezko aitorpen bat du. Alde
batetik, osotasunaren dogmarekin erlazionatutako zenbait printzipio
Konstituzioan barneratu dira: adibidez, botere banaketarena (botere legegileari
arauak sortzeko ahalmena ematen diona eta botere judizialari aplikatzeko
eskuduntza), epailea sistema juridikoaren kontrolpean egotearen printzipioa
(Zuzenbidea sortzeko debekua ezarriz), legaltasun printzipioa (epaile baten
erabakia zilegia izan dadin aurretik arau baten existentzia exijitzen duena)
edo segurtasun juridikoaren printzipioa ( hiritarrei haien ekintzen ondorioak
zeintzuk izan daitezken aldez aurretik ezagutzeko aukera ematen dielarik).
Bestaldetik, K.Zko 1,7 artikuluak epaile eta epaitegiei epaitzeko agindua
ematen zaie, planteatzen zaien arazo guztiak konpondu beharko dituztelarik
ezarritako Zuzenbide Iturrien sistema errespetatuz eta Zigor Kodeko 448
artikuluak honakoa dio: Epaile edo Magistratuak epaitzeari uko egiten badio,
legezko arrazoirik azaldu gabe edo legearen iluntasun, askiez edo isiltasunaren
aitzakian, orduan, horri, enplegu edo kargu publikorako desgaikuntza berezia
ekarriko zaio, sei hilabetetik 4 urte artekoa.

Aipatu ditugun xedapenetan, -beste sistema batzuetan ere horrelako xedapenak
existitzen direlarik-, oinarritzen dituzte haien teoriak bai sistema
juridikoaren osotasuna defendatzen dutenek eta baita sistema juridikoan
hutsuneak existitu behar direla defendatzen dutenek ere. Azken hauentzat,
aipatutako xedapen horiek legegileak egiten duen isilbidezko onarpen bat
suposatzen du, hau da, eman daitezken supostu guztiak arautzeko duten
ezintasunaren onarpena. Sistemaren osotasuna defendatzen duten autoreentzat,
ordea, aipatutako xedapenek, analogia arautzen duten xedapenekin batera eta
zuzenbidearen printzipio orokor eta ohiturarekin batera sistema juridikoak beti
edozein suposturi erantzun bat emateko baliabideak badituela frogatzeko balio
dute, plantea zitekeen edozein hutsune sistema juridikoaren baliabide
propioekin konpon zitekeelako.

Edozein kasutan badirudi zalantzan jarri ezina dela botere legegileak ezin
duela errealitatean eman daitezkeen supostu guztiak arautu, eta beraz
Ordenamendu juridikoak hutsune hauek sortzekotan nola konpondu beharko diren
zehazten saiatu beharko da. Baieztapen honen aurrean historikoki hartu izan
diren konponbideak ezberdinak izan dira: Erromatar Zuzenbideko non
liquetprintzipioa, zeinaren arabera epaileari zalantza kasuan erabakia emateko
debekua ezartzen ziona, edo eta Suizar kode Zibileko 1 artikuluak aipatzen duen
arau berezia, zeinak epaileari lege hutsune egotekotan erabakia hartu behar
duenean, epaileari aukera ematen zaio bera legegilea izango balitz, berak
sortuko lukeen araua bihurtzea aplikagarria supostu horretan, edo référé
legislatif instituzioa, honek epaileari hutsune bat planteatzen zaionean
legegilearengana jotzeko aukera ematen diolarik.

Ikus daitekeenez, teknika guzti hauek hutsuneak existitu daitezkeela onartzen
dute isilbidez eta modu berean juridikoki garrantzitsuak diren supostu guztiei
erantzun bat emateko obligazioa ere onartzen dute. Hala ere, ez dira oso bide
praktikoak, geldoak dira, edo ez oso zehatzak eta lehen aipatu ditugun
ziurtasun, segurtasun juridiko eta legaltasun printzipioekin ez dute oso ondo
bat egiten. Horregatik, iuspositibismoak, printzipio horren babesle bezala,
sistema juridikoaren osotasunari buruz konbentzitu nahi zuen, eta hori
babesteko zenbait teoria sortu izan dira. Teoria horien artean ESPARRU JURDIKO
HUTSAREN TEORIA eta ARAU JURIDIKO INKLUSIBOAREN TEORIA aurkituko ditugu.

5.2.- SISTEMA JURIDIKOAREN OSOTASUNARI BURUZKO TEORIAK

* ESPARRU JURIDIKO HUTSAREN TEORIA *

Teoria honentzat giza jarduera bi parteetan banatuta egongo litzateke:

1.- arau juridikoen bidez araututako partea (esparru juridiko betea)
2.- arau juridikoan bidez araututa ez dagoen partea (esparru juridiko hutsa).

Edozein jarduera aipatutako esparruren baten sartu beharko genuke. Esparru
juridiko betea, Zuzenbidearentzat garrantzia duten jarduerek osatuko lukete,
hau da juridikoki garrantzitsuak direnak. Eta esparru juridiko hutsaren barnean
Zuzenbideko arauek arautzen ez dituzten jarduerak edo eta ekintzak sartuko
genituzke, erabat libreak izango liratekeenik. Planteamendu honetatik abiatuta,
teoria honek dio ez duela inolako zentzurik lege hutsuneei buruz hitz egiteak,
jarduera bat juridikoki garrantzitsua bada arau batetan aurreikusia egongo
delako eta ez badago araututa jarduera libre bat delako izango delarik.

Teoria hau kritikagarria da bi arrazoiengatik edo bi ikuspegietatik:

1.- Nahiz eta Teoria honek esan juridikoki garrantzirik ez duena ez dela
araututa egongo, askotan epaileak araututa ez dauden arazoen aurrean aurkitzen
dira eta horiei erantzun bat eman beharko zaie, eta beraz, Esparru Juridikoaren
Teoriak ez dio Epaileari arazo horiek konpontzeko inongo irizpiderik ematen.

2.- Teoria honek ez du kontutan hartzen edozein sistematan badaudela zenbait
arau ez dituztela jarduerak debekatzen edo agintzen eta soilik baimentzen
dituzten arauak direla. Eta beraz, Teoria honek planteatutakoa jarraituz
bereiztu beharko lirateke:

   1. juridikoki garrantzia duen askatasunaren esparrua: baimenezko arauengatik
      araututakoa.
   2. Juridikoki garrantzirik ez duen askatasunaren esparrua: esparru juridiko
      hutsaren barnean sartu beharrekoa. Askatasun hau ez litzateke babestuta
      egongo eta beraz norberak bere esku duen indarraren bidez babestu beharko
      luke askatasun hura, baina hau badakigunez, Estatu modernoaren
      ikuspegitik ez dago onartzerik, indarraren erabilpenaren monopolioa
      Estatuak duelako.

** ARAU_OROKOR_INKLUSIBAREN_TEORIA **

Teoria honentzat, arau juridiko baten egitatezko supostuan zehazki sar ez
daitezkeen jarduerak Ordenamendu Juridiko guztietan isilbidez (inplizitoki)
existitzen den arau batengatik arautuak egongo lirateke, ARAU OROKOR
INKLUSIBAGATIK, hain zuzen ere.
Arrazoia honako hauxe da: Arau juridiko batek supostu zehatz bat arautzen
duenean, bi gauza egiten ari da:

   1. supostu hori arauketaren barnean sartzen ari da: INKLUSIOA
   2. Aldi berean, arauketa horretatik beste edozein supostu kanporatzen du:
      EXKLUSIOA

Esandakoagatik ez dauka zentzurik hutsune juridikoei buruz hitz egitea,
Zuzenbideak edozein egoera arautzen duelako, bai inklusioz ( arau juridiko
batek arautzen duelako) edo baita exkusioz (arau orokor inklusibak arautzen
duelako).

Adibidez, 18ºtik gorako alkoholdun edariak ikastetxeetan saltzeko debekua
ezartzen duen arauak, alde batetik supostu hori arautzen du, baina bestalde
arau horrek debekatzen ez dituen gainontzeko jarduerak debekutik baztertzen
ditu, eta modu horretara arau orokor exklusibagatik onartua izango litzateke.

Azken finean, teoria honek dio esanbidez arau baten bidez derrigortuta edo
debekatuta ez dagoen jarduera arau orokor exklusibagatik baimenduta dagoela eta
Zuzenbideak babesten du jarduera hura betetzen den ala ez kontutan izan gabe.

Esparru juridiko hutsaren teoriarekin konparatuz, baiezta genezake arau orokor
exklusibaren teoriarentzat soilik existitzen dela esparru juridiko betea eta
askatasuna beti babestuta dagoela.

Teoria hau ere kritikatua izan da argumentu ezberdinekin:

1.- Arau orokor exklusiba ez da existitzen, eta berez, epaileek ez dute inoiz
praktikan jartzen.

2.- Bere existentzia ukatzeaz gain, Zuzenbidean Kode Zibileko 4.1. artikuluaren
antzeko xedapenak ditugu, hauen helburua epaileari araututa ez dagoen supostua
nola konpondu behar duen esatea delarik. Artikulu horretan ANALOGIA erabiltzeko
bidea azaltzen da, hori bai izango delarik ARAU OROKOR INKLUSIBO bat, esanbidez
araututa ez dauden supostuei ere arauketa bat ematen dielarik.

Teoria honek ez du azken finean zehazten arautu gabeko supostu batetan zein
arau orokor motara jo behar den, inklusibara edo exklusibara

5.3.- HUTSUNE JURIDIKOAREN IDENTIFIKAZIOA

Hutsune baten existentziaren aldarrikapena epaileak justifikatu behar ez duen
egitate bat bezala azaltzen da. Hala ere azalpen hau ematean albo batera usten
da beste arazo bat, hau da, hutsunearen existentzia aldarrikatzea
eztabaidagarria den arazo bat da eta bertan epailearen subjektibotasunak paper
garrantzitsu bat izango du. Epaileak egitate bati aplikagarria zaion araua zein
izango den zehazterakoan, kasu askotan bi aukera egon daitezke:

   1. Asuntu edo egitate bat xedapen bati prima facieegozten zaion esanahiaren
      bidez araututa egotea.
   2. Asuntu edo egitate bat xedapen bati prima facie egozten zaion esanahiaren
      bidez araututa ez egotea.

Lehenengo kasuan epaileak ere bi aukera izango ditu:

1.- Epailearen ustez arauak ematen dion arauketa supostua konpontzeko nahikoa
dela uste du, eta modu honetara arau horrek atzematen duen ondorio juridikoa
aplikatuko du.

2.- Epailearen ustez arauak ematen dion arauketa supostu horri ez da egokia.
Kasu honetan epaileak xedapenaren interpretazio restriktibo edo mugatzaile bat
egin dezake, arau hura aplikatu beharko liokeen supostuari ez aplikatzeko
(adibidez, a contrario argumentazioa erabiliz); baina epaileak ere hutsune
juridikoaren existentzia aldarrika dezake eta analogiaren bidez konpondu
dezake. Kasu honetan HUTSUNE AXIOLOGIKOEI buruz hitz egiten da, sistema erreala
sistema ideal batekin alderatzean sortzen baita.

Bigarren kasuan ere, hau da, epaileak ebatzi behar duen suposturako ez
dagoenean sistema juridikoan hura arautuko duen araurik, epaileak bi aukera
izango ditu:
1.- Hutsune baten existentzia aldarrikatu eta beraz konpondu interpretazio
tekniken bidez.

2.- Hutsune baten existentzia eman dadila saihestu interpretazio tekniken
bidez.

Azken aukera honetarako baliagarria izan zitekeen xedapen baten INTERPRETAZIO
EXTENTSIBOA, hau da, xedapenaren aplikazio eremua zabaltzea, arautu gabeko
supostuari aplikagarria izan arte.

Hutsune hori saihesteko modu desberdinak daudela ikusiko dugu aurrerago, horien
artean: A FORTIORI ARGUMENTUA, A KONTRARIO ARGUMENTUA, PRINTZIPIO JURIDIKOAK...
e.a.

Ez da erraza izaten zehaztea zein kasutan Epaileak hutsunea saihesten saiatzen
den eta zein kasutan onartzen duen bere existentzia. Jurisprudentziak hutsuneak
ekiditzeko joera adierazten digu, nolabait sistema osotasunaren irudia
azpimarratuz.

Hutsune juridiko bat aldarrikatzen den kasuetan, hura zelan konpondu behar den
zehaztea izango da arazorik nagusiena. Modu orokor batetan adieraziz, esan
dezakegu lege hutsune bat modu hauetara konpon daitekeela:
   1. analogiaren bidez (edo a fortiori argumentuaren bidez)
   2. a kontrario argumentuaren bidez
   3. printzipio juridikoaren bidez.

Hutsunea konpontzeko bata zein bestea erabiltzeko dauden arrazoiak ez daude
arau juridikoetan ezarriak, eta beraz, epailaren subjektibotasunak garrantzi
handia izango du bata zein bestea aukeratzerako orduan.

                5.4.- HUTSUNE JURIDIKOAK KONPONTZEKO IRIZPIDEAK

Orain arte ikusitakoaren arabera badirudi sistema juridikoa ez dela osoa eta
gainera hori argumentatzen saiatu diren teoriak ez direla egokiak izan. Hala
ere, aipatu dugunez sistemaren osotasuna “behar” bat bezala agertu izan da,
epaileei epai bat eman ezean zigor bat jartzeko aukera ezarriko delarik. Guzti
honengatik, sistema juridikoan ager daitezkeen hutsune juridikoak konpondu ahal
izateko baliabideak planteatu izan ohi dira, modu honetara baliabide horiek
sistema juridikoaren osotasunaren fikzioa mantentzea ahalbidetu izango
dutelarik.

Historikoki hutsune juridikoak sistema juridikotik kanpoko konponbideak
erabiliz konpon zitezkeela pentsa izan bada ere (adibidez, Zuzenbide Naturalera
joz, edo indargabetutako Zuzenbide Historiko batetara edo atzerriko edo
nazioarteko zuzenbide batetara), gaur egun heterointegrazioko baliabide hauek
albo batera utzi dira eta hutsune juridikoak autointegrazioko baliabideekin
konpontzen dira gehienbat, hau da, indarrean dagoen sistema juridiko
positibotik lortutako elementuen bidez. Horietatik lauren funtzionamendua
ikasiko dugu: analogia, a fortioriargumentua, a contrario argumentua eta
printzipio juridikoak

                                                   1. ANALOGIA

Analogiaren bidez, supostu batetarako araututa dagoen konponbidea, arautu gabe
dagoen beste supostu bati aplikatzea da, baldin eta supostu biak analogoak edo
antzekoak badira.

Zuzenbide espainiarrean, gertuko beste sistematan egiten den antzera, analogia
Kode Zibileko 4.1. artikuluan arautzen da honako terminoetan:

K.Z. 4.1.art: arauen aplikazio analogikoa egin ahal izango da hauek ez dutenean
supostu zehatz bat arautzen, baina antzekoa den beste bat arautzen badute, bien
artean arrazoizko identitatea aurreikusten bada.

Arrgumentu analogikoaren egitura honako lau elementuen inguruan eraiki
genezake:

   1. Egitatezko supostu bat (S1) dugu, sistemako arau baten bidez araututa ez
      dagoena, hutsune juridiko bat azken finean.
   2. Egitatezko supostu bat (S2) dugu, (A1) arau batek ondorio juridiko (O)
      bat aurreikusten diona.
   3. Dauzkagun egitatezko supostu biak (S1 eta S2) antzekoak dira.
   4. Antzekoak diren supostu bien artean (S1 eta S2) arrazoizko identitatea
      aurreikusten da.

Guzti honengatik, analogi argumentuak ondorio juridikoa (O), arautu gabe dagoen
egitatezko supostuari (S1) aplikatzea ahalbidetzen du.

Analogiaren erabilpenak planteatzen duen funtsezko arazoa antzeko supostua
arautzen duen arauaren aukeraketan datza, horixe baita azken finean araututa ez
dagoen supostuari aplikatuko zaion ondorioa ere. Noski, bi suposturen arteko
antzekotasun hutsa ez da nahikoa izango analogia aplikatu ahal izateko,
argudiatzeko erabili dugun eskema honetako testuinguruan, analogia aplikatzea
araututa dagoen supostuari egozten zaion ondorio juridiko berdina aplikatzea
suposatzen duelako. Analogiaren funtsezko ukanbehar hau aipatu ahal izateko
“antzekotasuna” garrantzitsua izatea eskatzen da, ratio legisberdina izatea
eskatzen da, edo K.Z.-ko 4.1. artikuluak aipatzen duen bezala: supostu
bireartean arrazoizko identitateaazal dadila. ANTZEKOTASUNA EZARTZEA eta
ARRAZOIZKO IDENTITATEA ezartzea arazoak sortzen dituzten gaiak dira,
Zuzenbideak ez baitio Epaileari eskaintzen horiek ematen diren esan ahal
izateko inolako irizpiderik.

Antzekotasun hura aipatzean kasu batzuetan ez zaigu arazorik planteatuko.
Adibidez, adin txikiak irudi pornografikoen difusiotik babestu nahi badira,
argazki pornografikoen supostua arautzen duen araua analogikoki aplikatuko
litzateke zalantzarik gabe bideo pornografikoen supostuari. Hala ere, beste
kasu askotan, “antzekotasuna” zalantzagarria da eta mundu guztiak ez du
irizpide bateratu bat izango honi buruz. Desadostasuna hiru arrazoiengatik eman
daiteke:

    * supostuak antzekoak ez direla esaten delako.
    * Supostuak antzekoak izanda ere ez dutelako “arrazoizko identitaterik
      esaten delako.
    * Arautu gabeko supostuak araututako beste hirugarren supostu batekin
      baldin badu antzekotasun nabarmenago bat.

Analogian parte hartzen duten irizpideak hain konplexuak izanik, hura erabili
ahal izateko eman beharreko pausu guztien justifikazioa derrigorrez eman
beharko da. Argumentu analogikoaren erabilpenaren arrazoia araututa dagoen
supostua eta arautu gabe dagoen supostuaren artean ematen den antzekotasun
nabariak ematen badu ere, beharrezkoa izango da antzekotasun hura justifikatuko
duten arrazoi gehiago ematea, azken finean, araututa ez dagoen supostuari
araututa dagoen supostuari aplikagarria zaion ondorio juridikoa zergatik
aplikatuko zaion arrazoitu beharko da. Horretarako, arautu gabe dagoen
supostuari aplikatu nahi zaion arautututako supostuari aplikagarria zaion
arauaren “ratioa” zehaztu beharko da, hau da, arau horrek bilatzen zuen
arrazoia, zioa edo helburua zehaztu beharko da. Orduan bakarrik kontrolatu ahal
izango da “ratio” hura baliagarria den ala ez araututa ez dagoen
supostuarentzat.

   1. A_FORTIORI_ARGUMENTUA

A Fortioriargumentuak arau juridiko batetan supostu zehatz batetarako
aurreikusitako ondorio juridikoa arautu gabe dagoen beste supostu batetarako
aplikatzea baimentzen du, arautu gabe dagoen supostuak araututa dagoen
egitatezko supostuak arauketa hori merezi duena baino “arrazoi gehiagorekin”
merezi duelako. Beraz argumentu hau erabili ahal izateko ere hutsune juridiko
bat behar da, hau da, konpondu behar den egitatezko supostua sistemako beste
xedapen baten bidez araututa ez egotea.

A fortioriargumentuaren egitura, argumentu analogikoaren antzera, honako hiru
elementuren inguruan sor daiteke:

   1. Egitatezko supostu bat (S1), sistemako arau baten bidez araututa ez
      dagoena; hutsune juridiko bat azken finean.
   2. Egitatezko beste supostu bat (S2), supostu honi arau batek (A1), ondorio
      juridiko bat aurreikusten diona (O).
   3. S1 supostuak S2 supostuak baino gehiago merezi du (O) ondorio juridikoa.

Analogiarekin gertatzen zen bezala,a fortioriargumentuaren erabilpena
justifikatzen duen elementua “arrazoi gehiagorekin” esaldiak zertan datza
zehaztean oinarritzen da. Hau da, arautu gabe dagoen supostuak araututa dagoen
supostua baino arrazoi gehiagorekin ondorio juridikoa merezi duela
justifikatzeak aldez aurretik aplikatzen den (a fortiori)arauketaren arrazoia
(helburua, zioa...) zehaztea eskatzen du. Horretarako, analogian bezala,
arauketaren helburua, zioa... e.a. zehazteko beste argumentu batzuk erabili
beharko ditugu, beranduago(a fortiori) eta lehenengo momentuan(prima
facie)araututa ez dagoen supostuari aplikatu ahal izateko. Analogia eta a
fortiori argumentuaren artean aurkitu dezakegun ezberdintasun nabarmen bakarra
da a fortiori argumentuan ez dela beharrezkoa izango araututako supostua eta
arautu gabeko supostuaren arteko antzekotasuna justifikatzea. Bestalde,
ezberdintasunak kuantitatiboak izango dira:analogianarrazoi identitatea etaa
fortiori argumentuanarrazoi gehiago justifikatu beharko dira.

                                                   1. A_CONTRARIO_ARGUMENTUA

A contrarioargumentua arau batek supostu batetarako aurreikusten duen ondorio
juridikoa, bertan ezartzen diren supostu ezberdin batzuentzat aplikatu ezina
izango dela justifikatzean datza.

Aurreko argumentu bietan bezala, a contrario argumentuak ere hutsune juridiko
baten existentzia behar du. Beharrezkoa izango da, beraz, konpondu behar den
egitatezko supostua ez egotea sistemako arau baten bidez araututa.

A contrarioargumentuaren egitura, analogia eta a fortiori argumentuen antzera
eraiki daiteke honako hiru elementu hauen inguruan:

   1. Egitatezko supostu bat (S1), arau baten bidez araututa ez dagoena;
      hutsune juridiko bat azken finean.
   2. Araututa dagoen beste supostu bat (S2), arau batek (A1) ondorio juridiko
      bat aurreikusten diolarik (O).
   3. (S1) egitate juridikoak ez du arauak (A1) S2 egitateari aurreikusten dion
      ondorio juridiko (O) berdina merezi.

Guzti honen ondorioz, a contrario argumentuak (O) ondorioa S1 supostuari ez
aplikatzea justifikatzen du, eta modu horretara konpontzen da hutsune
juridikoa.

                                                   1. PRINTZIPIO_JURIDIKOAK

Orain interesatzen zaigunerako hiru motatako printzipioak ezberdindu ditzakegu:

   1. ZUZENBIDEAREN PRINTZIPIO POSITIBOAK
   2. ZUZENBIDEAREN PRINTZIPIO INPLIZITUAK (edo Zuzenbidearen barneko
      printzipioak)
   3. ZUZENBIDEAREN KANPOKO PRINTZIPIOAK

ZUZENBIDEAREN PRINTZIPIO POSITIBOAK deituko zaizkie Zuzenbidean garrantzitsuak
diren xedapen batzuen interpretazioaren bidez lortzen ditugun arauei. Xedapen
horiek sistema juridikoan duten garrantziagatik deituko ditugu printzipioak.
Arau hauen oinarrizko edo funtsezko izaera esanbidez atzemanda egon daiteke,
legegileek legeetan aurreikusi dituelako (Adibidez, K.E-ko 9.3. artikuluan
legaltasun printzipioari buruz hitz egiten duenean), edo izaera hura judizialki
edo doktrinalki aitortu dakioke beranduago (adibidez, K.E.ko 14. Artikuluan
“espainiarrak legearen aurrean berdinak direla” aipatzen duenean, nahiz eta hau
Legearen aurrean berdintasun printzipio bezala izendatua izan den beranduago).

ZUZENBIDEAREN PRINTZIPIO INPLIZITUAK Zuzenbidearen arau inplizitoen baliokideak
izango lirateke. Beste modu batetara esanda, haien garrantziagatik printzipioen
mailara igo diren arauak dira. Arauekin gertatzen den bezala printzipio hauek
ere xedapen bakarrari egin diezaiokete erreferentzia, edo bat baino gehiagori,
edo Zuzenbidearen esparru oso bati, edo sistema juridiko osoari ere. Adibidez,
K.E-ren 23.2 artikuluaren a contrario interpretazioaren bidez, Auzitegi
Konstituzionalak dimisio printzipioa ondorioztatu du kargu publikoen lan
uztearen arrazoi bezala.

ZUZENBIDEAREN KANPOKO PRINTZIPIOen barnean, sistema juridikoaren kanpoan
daudenak kokatuko genituzke, sistema juridiko ezberdinen arteko gonbaraketatik
sortutakoak, moraletik lortutakoak...e.a. edo arau multzo bat definitu edo eta
deskribatzeko doktrinalki sortu izan direnak. Azken finean, horietatik batzuk
printzipio arauemaileak izan zitezkeen baina ez juridikoak ez direlako Lege
Iturrietatik sortzen. Laburki esanda: ez dira arauak izango.

Hutsune juridikoak konpontzeko printzipio hauen erabilpenak planteatzen duen
zailtasunik nagusiena horien identifikazioa da, haien funtzionamenduari
dagokionez, printzipioaren edukia zehaztuta izan ondoren edo bere existentzia
onartu ondoren, hutsune bat analogiaren bidez konpontzen denean bezala jardungo
delarik, hau da, arau positiboak aplikatuko balira bezala. Identifikazio
horretarako zailtasunak ezberdinak dira printzipio motaren arabera. Eta modu
honetara, printzipio positiboek planteatzen duten arazoa, sistema juridikoan
printzipio bezala zein arau kalifikatuko dugun zehaztean datza. Zuzenbidearen
printzipio inplizituen kasuan, arazoa, horiek lortzeko egin beharreko operazio
induktiboa da, eta erreferentzia bezala hartuko diren arau zehatzak finkatzea;
eta azkenik, Zuzenbidearen kanpoko printzipioen kasuan lehenbizi arazoa horien
existentzia onartzean datza eta gero, horien existentzia onartzekotan, horiek
zehaztean datza arazoa.

AIPAMEN BIBLIOGRAFIKOA

BOBBIO,N. 1980: Contribución a la teoría del derecho, A.Ruiz Miguel ed.
Fernando Torres Editor, Valencia.
CALVO,M 1992: Teoría del Derecho, Tecnos, Madrid.
HART, H.L.A. 1961: El concepto de Derecho, Editora Nacional, México.D.F. 2º ed.
ITURRALDE V. 1989: Lenguaje legal y sistema jurídico. Cuestiones relativas a la
aplicación de la ley. Tecnos. Madrid.
NINO, C.S.: 1984: Introducción al análisis del Derecho, Ariel, Barcelona, 2º
ed.
PATTARO, E: 1986: Elementos para una teoría del Derecho, Debate, Madrid.
PEREZ LUÑO, A.E. 1997:Teoría del Derecho. Una concepción de la experiencia
jurídica. Tecnos. Madrid.




                    SEIGARREN_IKASGAIA:_ZUZENBIDE_ITURRIAK


****** I.- SARRERA ******

Aurreko ikasgaietan arau juridikoei buruz eta horiek osatzen duten sistema
juridikoari buruzko azalpenean, arau juridikoak sistema juridikoaren barnean
sartzeko prozedura azaltzerako orduan nolabaiteko abstrakzioa egin dugu.
Emandako azalpenaren arabera arau juridikoak zuzenean sortzen ziren, horiek
praktika juridikoan parte hartzen zuten, guztion esku zeuden eta, arau horien
aplikazioa planteatutako arazoen konponketa zuzenean gauzatzen zela esan izan
dugu.

Hala ere, dagoeneko jakin badakigu, eskumen arauemailea duten subjektuek
sortzen dutenak testuak direla, hau da, aplikatuak izan daitezen aldez aurretik
interpretatuak izan beharko diren enuntziatuak, eta beraz horien esanahiaren
menpe egongo da arau horien baliozkotasuna, existentzia eta antinomia edo eta
hutsune juridiko baten konponketa ere. Bestalde, aurreko ikasgaian aipatu izan
da baita ere sistema juridikoaren batasuna aldarrikatu daitekeela sistemaren
barnean bigarren mailako arauak existitzen direlako (hau da, jarduera arauen
edo lehenengo mailako arauen sorkuntza, aldaketa, eta aplikazioa helburu duten
arauak). Bigarren mailako arau hauek (arau juridikoen ekoizpeneko arauak
deituko ditugularik), organo legegile bakoitzak arau juridikoak sortzeko
erabili dezakeen kategoria arauemailea zehaztuko dute, eta aldi berean
kategoria horretako arauen ezaugarriak eta sistemako beste arauekiko harremanak
zehaztuko dituzte. Tipo edo kategoria arauemaile horiek ZUZENBIDE ITURRIAK
deitzen dira eta horien azterketari ekingo diogu ikasgai honetan.

II.-_SORKUNTZA_JURIDIKOKO_PROZEDURAREN_ELEMENTUAK

Oraintxe gogoratu izan dugun bezala, arau juridikoek ez dute soilik hiritarren
portaera arautzen, arauen sorkuntza eta aplikazioa ere arautzen dutelarik.
Horren ondorioz, arau juridikoak sortzeko egokiak izango dira sistema
juridikoak gaitasun hura aurreikusten diren ekintzak.

Hala ere, kontutan izan behar dugu arau juridikoak ez direla berez arau
juridiko bezala sortzen. Beste modu batetara esanda, arau juridikoak sortzeko
eskuduntza duten organoek arau juridikoak hizkuntzaren bidez soilik eman
ditzakete aditzera. Horretaz gain, eta aipatutakoa egiteko, hau da, sistema
juridikoaren baitan borondate legegilearen adierazgarria den araua sartzeko,
erabili beharko den kategoria bakoitza zein izan beharko den zehaztu beharko
da. Azken finean, badirudi komenigarria izango litzatekeela honakoa bereiztea:
alde batetik eskuduntza legegilea duten organoek lortzen duten emaitza
linguistikoa, bestalde emaitza linguistiko hura sistema juridikoaren barnean
sartzeko erabiltzen den euskarria, eta azkenik material linguistiko horren
interpretaziotik eratorritako arau juridikoa. Guzti hau Zuzenbidetzat har
daiteke arauen bidez araututa dagoelako.

Material arauemaileen sorkuntza prozedura konplexua izanik elementu ezberdinak
aurkitu ditzakegu:

   1. AUTORITATE ARAUEMAILE BAT: Sistema juridikoak Zuzenbidea sortzeko
      ahalmena aurreikusten dion subjektua da.

   1. PROZEDURA ARAUEMAILEA: Helburua zuzenbidea lortzea izanik, autoritate
      legegileak helburu hura lortzeko bete beharko dituen ekintzak osatuko
      dute prozedura arauemailea. Prozedura arauemailea oso garrantzitsua da
      batzutan ez delako autoritate arauemaile eta erabili behar den
      prozeduraren arteko harreman biunibokorik ematen. Kasu batzuetan,
      Espainiar Estatuan Gorte Orokorrekin gertatzen den bezala, autoritate
      berdin batek materia ezberdinak arautzeko prozedura ezberdinak erabili
      ditzake, dokumentu arauemaile ezberdinak sortuko dituelarik eta modu
      berean izen ezberdinak jasoko dituelarik (hauxe da Gorte Orokorrek
      sortzen duten Lege organiko, lege arruntak, Aurrekontu legeen kasua...).
      Kasu hauetan, sortutako dokumentuaren status juridikoa, hau da, bere
      izaera sistema juridikoaren barruan, ez da soilik sortu duen organoaren
      araberakoa izango eta kontutan hartuko da zein izan den dokumentu
      arauemaile hura sortzeko erabilitako prozedura edo eta hura arautzen duen
      materia zehatza.

   1. DOKUMENTU ARAUEMAILEA: Dagokion prozedura jarraituz autoritate arau-
      egileak sortu duen testua; adibidez, lege bat. Garrantzitsua da
      gogoratzea dokumentu arauemaileak sistema juridikoaren ekoizpenari
      buruzko arauek sortutako kategoria arauemaileen barnean koka ditzakegun
      testuak direla, hau da, botere arauemailea duen autoritate batek emandako
      esakune batzuen multzoa (esakune horien sorkuntzarako prozedura zehatz
      bat jarraitu izan delarik) eta horrek izaera arauemailea duela onartzen
      da. Dokumentu arauemaile horren parteak diren esakune horiei XEDAPEN
      ARAUEMAILEAK deitzen zaizkie.

   1. DOKUMENTU ARAUEMAILEAREN EDUKIA: Hau da, bere interpretazioaren ondoren
      xedapenari egozten zaion esanahia. Esanahi hura izango da arau juridikoa
      deituko duguna. Aukera kontzeptual honek ondorio ezberdinak ekar ditzake:
      Lehenbizi esan dezakegu ezin dela ez xedapenik gabeko araurik existitu ez
      araurik gabeko xedapenik, definizioz xedapen bat soilik deitu ahal izango
      dugulako arau bat aditzera eman dezakeen elementua bezala, eta
      alderantziz, araua definizioz xedapen bati egotzitako esanahia da.

Bigarrenik, arau juridikoari buruzko esanahi honek interpretazioari buruzko
kontzeptu zabal bat suposatzen du, hau enuntziatu baten ulermenarekin
identifikatzen delarik. Hala ere honek ez du esan nahi ezin dugunik bereiztu
xedapen bati ematen zaion esanahi baten zalantzagarritasuna edo eta
argitasunaren artean. Badirudi esan dezakegula, eta beraz bateragarria izan
daitekeela zenbait kasutan, xedapen baten interpretazioa beharrezkoa izango
dela arau juridikoaren identifikazioa lortzeko eta beste kasu batzuetan
xedapenari prima facie ematen zaion esanahia momentu zehatz batetan eta
interpretazioa gauzatu behar duenarentzat egokia izatea. Beraz kasu batzuetan
interpretazioa beharrezkoa izango da xedapenaren esanahiak zalantzak
planteatzen dituelako eta beste kasu batzuetan argia izango da eta ez da
interpretaziorik behar izango.

Bestalde, xedapenak dokumentu arauemailea osatzen duten esakuneak badira ere,
honek ez du esan nahi xedapenak beste gauzaren bat direnik. Interpretazio
juridikoaren esparruan, enuntziatu baten esanahia adierazteko modu bakarra (hau
da, xedapen bat interpretatzen duenak horri egozten dion araua), hizkuntzaren
erabilpenaren bidez izango da, beraz, enuntziatuen bidez. Enuntziatu hauek
dokumentu arauemaileetako parteak direlako xedapenak deitzen ditugun horietatik
bereizteko, ENUNTZIATU INTERPRETATZAILEAK deitzea komenigarria izango
litzateke.

Material juridiko- arauemaile ezberdinen ekoizpen prozedurako eraikuntza hau
baliagarria izango zaigu honakoa bereizteko:

1.- Prozedura zehatz bat erabiliz autoritate arauemaile batek sortutako
DOKUMENTUA.
2.- Autoritate horrek sortutako dokumentua sistema juridikoaren barnean
sartzeko erabili duen KATEGORIA, hauei ZUZENBIDE ITURRIAK deituko
dizkiegularik.
3.- dokumentua osatzen duten enuntziatuak, XEDAPEN ARAUEMAILEAK deituko
ditugunak.
4.- Xedapen horien eduki arauemailea, hau da, interpretazioaren ondorioz
xedapen horiei egozten zaien esanahia, hauei ARAU JURIDIKOAK deituko
dizkiegularik.

                      III._ZUZENBIDE_ITURRIEN_KONTZEPTUA

3.1.- ZUZENBIDE ITURRIEN ARAZOA

Juristen artean Zuzenbide Iturrien kontzeptua hainbeste esanahiekin erabili
izan denez kontzeptu antzua bilakatu da batzuen ustez, eta horregatik, kasu
batzuetan zenbait juristek alboratu izan dute. Honen baliozkotasuna ukatu
dutenen gehiengoak zuzenbide iturrien baliozkotasun eza aldarrikatzeko esan
dute prozedura arauemailearen emaitza kategoria batetan edo bestean sartzeak ez
duela inolako ondorio arauemailerik sortzen, eta zalantzarik garrantzitsuenak
esakune horiek Zuzenbideari buruzko kontzeptua zertan datza definitzean ager
daitezke. Zuzenbide Iturriei buruz hitz egitean badirudi horiek ez dutela
inolako harremanik Zuzenbidearekin, hots, gauza ezberdinak direla, eta beraz
Zuzenbidea iturri horietatik sortzen dena soilik izango dela iruditu daiteke.
Ez diogu orain paradoxa honi konponbiderik bilatuko, orain ikuspegi apalago
batetatik Zuzenbide Iturriaren definizio formal baten erabilgarritasuna
aztertuko dugu, juristek egiten dutena -modu orokor batetan- ulertu ahal
izateko. Modu honetara, eta aurrerago zehaztuko dugun bezala, Zuzenbide
terminoa edo juridiko adjektiboa erabiltzen denean operadore juridiko
ezberdinen produktu ezberdinei buruz (dokumentu arauemaile, xedapen eta arau
juridikoak) eta jarduera hori arautzen duten bigarren mailako arau juridikoei
buruz ari garela ulertu beharko da. Bestalde, Zuzenbide Iturrien kontzeptua
erabiltzerakoan, autoritate arauemaileak material juridikoak sistema
juridikoaren baitan sartzeko gainontzeko operadore juridikoek (eta autoritate
arauemaileak ere) erabili beharko dituzten bideak zeintzuk diren definituko da.
Baina sorkuntza juridikoari buruzko arauak direnez kategoria horiek zeintzuk
diren esaten dutenak, Zuzenbide iturriak zalantzarik gabe Zuzenbidearen parte
bat izango dira.

3.2.- ZUZENBIDE ITURRIAK KATEGORIA ARAUEMAILEAK BEZALA.

Historian zehar Zuzenbide Iturri terminoaren erabilera ezberdinak aurki
ditzakegu. Gaur egun, adiera horren erabilpenak murriztuz joan dira, eta
normalean “ekoizpenari buruzko iturriak” edo “iturri arauemaileak” bezala
definituak izan dira, Zuzenbidea sortu edo Zuzenbidea sortzeko baliagarria
diren jarduera guztiak bezala definitzen direlarik Zuzenbide iturriak.

Aurrerago ikusiko dugun bezala, zuzenbide Iturriak ekintza arauemaile bezala
definitzeak zalantza ugari sortzen ditu. Eta beraz, oraingoz beharbada nahikoa
izango da honakoa bereizteko: Alde batetik autoritate arauemaile batek
erabilitako prozedura zein den ikusteko (ZUZENBIDE ITURRIA PROZEDURA BEZALA)
eta horretatik lortutako produktua aztertzeko (ZUZENBIDE ITURRIAK EMAITZA
BEZALA).

Hala ere, Zuzenbide Iturriei buruzko definizio hau onartuko bagenu ere, ez
genituzke arazo edo zailtasun guztiak konponduko, zailtasunak Zuzenbidea
sortzeko komenigarriak diren egitateak zeintzuk izan beharko diren zehaztean
plantea zitezkeelako. Galdera honi emandako bi erantzun Zuzenbide Iturriei
buruzko bi adiera ezberdinak aditzera ematen dizkigu (GUASTINI, 1996: 368):
gizakien jarduera bat bezala, hau da, jarduera linguistikoak bezala (adibidez,
legeak sortzea); edo testu linguistikoak bezala, hau da, giza jarduera horien
emaitza bezala (adibidez, legeak sormenaren emaitza bezala).

Erabilitako lehenengo kontzeptua Zuzenbide IturrienTEORIA KOGNITIBOAKerabiltzen
du; teoria honentzat zuzenbide iturriak ekintza arauemaileak dira, dokumentu
arauemaile bat promulgatzea eta arau bat sortzea gauza bera direlako. Bigarren
kontzeptua Zuzenbide IturrienTEORIA ESZEPTIKOAKmantentzen du, eta honentzat
Zuzenbide iturriak dokumentu arauemaileak dira, horixe baita ekintza
arauemaileen produktu bakarra.

Azalduko dugun Zuzenbide Iturrien kontzeptua Teoria Eszeptikoak erabilitakoaren
oso antzekoa da. Zuzenbidea arau multzo bat dela onartzen bada, ekintza
arauemaileek ez dituzte arauak sortzen, dokumentu arauemaileak baizik
(Zuzenbide iturri zehatz batetako dokumentuak hain zuzen ere); arau juridikoak
dokumentu arauemaile horien interpretaziotik eratortzen direlarik.

Dokumentu arauemaile bat Zuzenbide Iturri bat bezala definitzeak ondorio
garrantzitsuak ekarriko dizkio, interpretazioaren bidez, Iturri horretara
atxikitzen zaizkion arauei. Hau da, dokumentu zehatz bat Zuzenbide iturri
zehatz bat bezala onartzeak, izen zehatz batekin, eragin handia izango du
zuzenbide iturri horretako parte diren xedapenen interpretaziotik eratorritako
arauen “status juridikoan”. Erregimen juridiko hura sorkuntza juridikoari
buruzko arauek ezartzen dutelarik.

Proposatzen den Zuzenbide iturrien kontzeptua, froga daitekeenez, nahiko
formala da sorkuntza juridikoko arauen menpe dagoelako hiru zentzutan:

1.- Sorkuntza juridikoari buruzko arauek kategoria arauemaileak sortzen
dituzte., hau da, zuzenbide Iturri ezberdinak: lege organikoak (K.E. 81. art),
oinarri legeak (K.E. 82. art), dekretu legegileak (K.E. 85.art) edo lege-
dekretuak (K.E. 86. art).

2.- Kategoria arauemaile bakoitzarentzat sorkuntza juridikoari buruzko arauek
baldintza formal eta material batzuk ezartzen dituzte. Baldintza formal bezala
dokumentuaren sortzailea eta sorkuntzarako prozedura egongo lirateke. Dokumentu
mota bakoitza autoritate arauemaile zehatz batek sortzen du, eta hura soilik
izan daiteke sortzailea; honek, noski, ez du esan nahi autoritate bakoitzak
dokumentu arauemaile mota bakarra sor dezakeenik. Adibidez, Gobernuak soilik
sor ditzake dekretu legegileak (K.E. 85.art), baina horretaz gain Gobernuak
lege-dekretuak ere sor ditzake (K.E. 86.art).

Modu berean, dokumentu arauemaile bakoitzak sorkuntza prozedura zehatz bat
izango du. Zuzenbide Iturri bakoitzaren sorkuntza prozedura oso garrantzitsua
da, autoritate arauemaile eta sortutako elementu arauemailearen arteko harreman
biunibokoaren apurketa suposatzen duelako. Autoritate arauemaile berdin batek
dokumentu arauemaile mota ezberdinak sor ditzakeenean, bakoitzaren sorkuntza
prozedura (bakoitzari egozten zaion materiarekin batera, beranduago ikusiko
dugun bezala), bere identifikaziorako oso elementu garrantzitsua izango da.
Adibidez, Gobernuak dekretu legegile zein lege-dekretuak sor ditzake; dekretu-
legegileek aurretik eskuordetza legegilea ezarriko duen lege bat behar duten
bitartean (K.E. 82.art) lege-dekretuak aurretiazko legebiltzarreko baimenik
gabe eman daitezke, baina beranduago Diputatuen Kongresuko onarpena beharko
dute (K.E. 86.2 art).

Ekoizpen juridikoari buruzko arauek Zuzenbide Iturri bakoitzak dituen baldintza
materialak ere zehazten dituzte, hau da, arautu ditzakeen edo arautu ezin
ditzakeen materiak. Adibidez, K.E.-ko 81.1 artikuluak lege organiko bidez
arautuak izan beharko diren materiak zeintzuk diren zehazten ditu; eta K.E.-ko
86.1 artikuluak lege- dekretuz arautu ezin daitezken materiak zehazten ditu.

3.- Modu berean, zuzenbide iturri kontzeptua ekoizpen juridikoko arauen menpe
dago dokumentu arauemaile hura osatzen duten xedapenek adierazten dituzten
arauen erregimen juridikoa zein izango den zehazten dutelako (sortuak izan
ondoren). Azken finean, arauek sistema juridikoaren baitan izango duten postua
zehaztuko dute, eta baita horiek beste arau batzuekiko dituzten harremanak eta
erlazioak ere.

Beraz, ekoizpen juridikoko arauek kategoria arauemaile bati egozten dioten
posizio hierarkikoa, egozten zaion esparru materiala (lurraldetarra eta
pertsonala) eta bere promulgazioaren unea izango dira arau baten “bizitza”
bermatuko dituzten elementuak, batez ere beste arau batzuekin bateraezintasun
supostuetan aurkitzen bagara. Adibidez, lege organiko batetako xedapen baten
interpretaziotik eratorritako arau bat deuseza izango da xedapen konstituzional
batetan azaldutako arau baten kontrakoa bada; edo Gorte Orokorrek emandako
lege- arrunt bat deuseza izango da lege organiko baten bidez arautu behar diren
materiak arautzen baditu, eta abar.

Esandako guztiagatik, Zuzenbide Iturritzat har daitezke sorkuntza juridikoko
arauek sortutako kategoria arauemaile ezberdinak; baldin eta sorkuntza hura
dagozkion baldintza formal eta materialak betez eman badira; horiek aldi berean
kategoria horietako arau bakoitzaren erregimen juridikoa zehaztuko dutelarik.

             IV._ZUZENBIDE_ITURRIAK,_XEDAPENAK_ETA_ARAU_JURIDIKOAK

Proposatutako Zuzenbide iturriaren kontzeptuak, alde batetik xedapen eta arauen
kontzeptuengandik bereizketa bat suposatzen du (askotan erratu egiten direlarik
kontzeptu hauek) eta bestalde hiru kontzeptu horiek erlazionatzen dituztenak
zehaztea eskatzen du. Beharrezkoa da, beraz, Zuzenbide iturri, xedapen eta
arauen artean ematen diren ezberdintasunak eta erlazioak zehaztea.


4.1.- ZUZENBIDE ITURRIA ETA XEDAPENA

Aurretik esan dugun bezala, xedapenak esakuneak dira, hau da, gramatikalki
osoak diren esamolde linguistikoak. Hala ere, xedapen bat beste edozein
esakunetik bereizten duena (izaera preskriptiboa duen esakune batetik ere
bereizten duena) Zuzenbide Iturri batetako parte diren dokumentu arauemaile
batetako parte direla izango da. Horri esker, xedapen arauemaile deitzen dugun
esakune horren interpretaziotik arau juridikoa deitzen duguna lortu
dezakegularik. Beraz, posible izango da esatea, xedapena, guk ulertzen dugun
bezala, existitzen dela Zuzenbide Iturria deritzogun kategoria arauemaile
batetako dokumentu arauemaile baten parte direlako, eta aldi berean,
xedapenaren interpretazioaren bidez lortzen dugun arauaren izaera edo erregimen
juridiko hura oinarri duen Zuzenbide Iturriaren arabera ezarriko dela.

Orain arte egindako azalpenean Zuzenbide iturri eta dokumentu arauemaile
esakuneak erabili ditugu bien arteko ezberdintasunak bereiztu gabe, eta beraz
sinonimoak direla pentsa genezake. Erlazio estua badute ere, argi geratu behar
da Zuzenbide iturriak sistemaren ekoizpen juridikoak sortutako kategoria
arauemaileak direla, hauek autoritate arauemaileak erabili beharko dituelarik
dokumentu arauemaile horiek osatzen dituzten xedapenei egotzitako esanahiak
arau juridikotzat har daitezen. Beraz, autoritate arauemaileak ez ditu hertsiki
Zuzenbide iturriak sortzen, horiek dokumentu arauemaileak sortzeko erabiltzen
dituelarik. Honen ondorioz, dokumentu arauemaile ezberdinak Zuzenbide iturri
berdineko partaide izan daitezke eta dokumentu berdin batek bi zuzenbide iturri
ezberdinen erregimen juridikoa bereganatu dezake. Adibidez, lege organikoa
zuzenbide iturri mota bat da, eta Botere Judizialeko Lege organikoa eta
Auzitegi Konstituzionaleko lege organikoa zuzenbide iturri berdina erabiliz
sortuak izan diren bi dokumentu arauemaileak dira; eta dokumentu arauemaile
batek lege organiko zuzenbide iturriaren erregimena duten xedapenak izan
ditzake eta aldi berean lege arrunta deritzon zuzenbide iturriaren erregimena
duten xedapenak.

Hala ere, dokumentu arauemaileak zuzenbide iturrien menpe daudenez haien
xedapenak arau juridikoak adieraz ditzaten, posible da identifikatzea:
dokumentu batek, ekoizpen juridikoko arauek -dagokion zuzenbide iturrirako-
agintzen dutena betetzen duenean, arau juridikoen ekoizpenari buruzko arauek
zuzenbide iturri horretara ko aurreikusten duten erregimen juridikoa aplikatuko
zaie. Momentu horretatik aurrera, beraz, dokumentu hori zuzenbide iturria
bihurtzen da eta bere xedapenen esanahia arau juridikoa dela esan ahal izango
da.



4.2.- ZUZENBIDE ITURRIA ETA ARAUA

Egin behar dugun bigarren bereizketa Zuzenbide iturri eta Arau juridikoaren
artekoa da. Sarritan prozedura legegilearen emaitza arau multzo bat bezala
aurkezten da. Beste modu batetara esanda: esan ohi da, autoritate arauemaileak
arauak sortzen dituztela. Hala ere, araua interpretazioaren ondoren xedapen
bati egozten zaion esanahia bezala definitzen badugu, beharrezkoa da onartzea
jarduera legegilearen emaitza xedapenak direla eta ez arauak. Zehatzago esanda,
prozedura horretako emaitza zuzenbide iturri zehatz batetako dokumentu
arauemaileak dira, kategoria horrek dokumentu horren parte diren xedapen
guztien interpretaziotik eratorritako arauen erregimen juridikoa ezarriko
duelarik. Ukaezina da edozein autoritate arauemailek helburu bezala,
jasotzaileen jardueran eragin izatea izango duela, jasotzaileen portaera arau
horretan preskribatutakoaren araberakoa izan dadin. Baina “helburu arauemaile”
hura xedapenen bidez aditzera ematen da soilik, eta beraz hauek dira soilik
material garrantzitsuak.

Beraz, Zuzenbide iturriek ez dute berez egoerarik arautzen, kategoria
arauemaile horren parte diren dokumentu arauemaileetako xedapenen
interpretaziotik lortzen ditugun arauen erregimen juridikoa zehazteko balio
izango dutelarik.

Zuzenbide Iturri eta arauaren artean egindako bereizketa honek autoritate
arauemaileen eta epaileen eginkizunak bereiztea du helburu, edo modu orokor
batetan esanda zuzenbidearen sorrera eta epaileek egiten duten zuzenbidearen
aplikazioaren arteko bereizketa egitea. Egindako azalpenen ondorioz esan
dezakegu zuzenbidea sortzeko eginkizunean dokumentu arauemaileetan bildutako
xedapenen sorkuntza den bitartean eginbehar judizialaren ezaugarria
interpretazioaren bidez arau juridikoak sortzea izango litzatekeela.

4.3.- XEDAPENA ETA ARAUA

Azkenik, beharrezkoa da xedapen eta arauen arteko ezberdintasunak eta
harremanak zehaztea. Behin eta berriro errepikatu dugun bezala, araua
xedapenaren interpretazioaren ondorioz egozten zaion esanahiarekin identifikatu
badugu ere, xedapen eta arauaren arteko erlazioa ez da biunibokoa, hau da,
xedapen bakoitza ez da arau bakar baten adierazlea, eta modu berean, arau
bakoitza ere ez da xedapen baten esanahia izango.

Hemen aipatutako arau juridikoaren kontzeptua onartzen bada, errealitatean
xedapen batek ez duela, ia inoiz, arau bakar bat adierazten esatea ulergarria
izango da. Interpretazioaren bidez lortutako xedapen baten esanahia, prima
facie, praktika juridikoan parte hartzen dutenen artean eztabaidarik lortuko ez
balu ere, pentsa behar da xedapenaren gaineko zalantzak beste arrazoi
batzuengatik sor daitezkeela, hau da, bere erredakzioarekin harremanik ez duen
beste arrazoi batengatik (WRÓBLEWSKI, 1985:49). Hizkuntzazko ikuspuntu
batetatik esanahi nahiko argia agertzen duen xedapen bat zalantzagarria bihur
daiteke esanahi literal hura sistemako beste xedapen batekin harremanetan
jartzen badugu. Egitate honek, beraz, xedapen argiei buruz hitz egiteak,
esanahi zalantzan jarri ezinei buruz edo eta argi azaldutako arauei buruz hitz
egitea eragozten du.

Xedapen eta arauen arteko konbinazioak ugariak izan daitezke:

1.- Xedapen bat zenbait arauren adierazpidetzat har daiteke.

Ohikoa da xedapen batek aldi berean arau bat baino gehiago adieraztea, hau da,
esanahi konplexu bat izatea. Adibidez, K.E.ko 71.4.artikuluak honakoa dio:
Diputatu eta Senadoreek beraiei dagozkien Ganbarek finkaturiko soldata jasoko
dute . Hau xedapen bakarrez osaturik dago: Diputatu eta senadoreak ganbara biek
ezarritako asignazioa jasoko dute. Eta hau aldi berean bi arauren
adierazpidetzat har daiteke:

   1. Diputatu eta senadoreek asignazio bat jasoko dute.
   2. Diputatu eta senadoreek jasoko duten asignazioa ganbera bakoitzak
      ezarriko du.

Kasu hauetan, arau guztiak xedapen berdinaren esanahiak dira, aldi berean
adierazten dituelarik.

2.- Xedapen, bat txandaka, zenbait arauren adierazpidetzat har daiteke

Xedapen guztiek anbiguotasun maila handiago edo txikiago bat dutenez, xedapen
guztiak modu ezberdinetara uler daitezkeela argi ikusten da, hau da, esanahi
ezberdinak egotz dakioke xedapen bakoitzari. Azken finean, arau ezberdinen
adierazpidetzat har daiteke, kasu batzuetan kontrakoak direlarik eta beraz
interpretatzaile judizialak horien artean aukeratu beharko luke. Supostu hau
aurreko supostutik ezberdintzen dugu kasu honetan lortzen diren arauak
bateraezinak direlako. Orokorrean, xedapen baten esanahiaren zehaztapenak
lortzen duen edozein arazo, xedapen horrek adierazten duen arauaren finkapenean
desadostasun bat suposatzen du.

3.- zenbait xedapen berdinak diren arauen adierazle direla onartzen da.

Gerta daiteke, eta gainera sarritan gertatzen da maila hierarkiko ezberdinetako
dokumentu arauemaileetako bi xedapenek arau berdina adieraztea, hau da, erabat
sinonimoak diren bi xedapenak izatea. Egoera hau batez ere konstituzio mailako
xedapen eta konstituzioaren garapenerako lege mailako xedapenen artean ematen
da edo eta lege mailako xedapen eta lege bat garatzen duten erregelamendu
mailako xedapenen artean. Edozein kasutan, askoz ere ohikoa izaten da xedapen
bakoitza adiera anitzekoa izatea, eta soilik haren adiera batzuk berdinak
izatea. Beste modu batetara esanda, xedapen bakoitza arau ezberdinen adierazia
dela onartzea eta horietako batzuk berdinak izatea. Partzialki sinonimikoak
diren xedapenak izango lirateke.

4.- Zenbait xedapen aldi berean arau baten adierazpide izan daitezke.

Xedapenak arauaren parte bakar bat adierazten duen kasua izango litzateke, arau
osoa lortzeko beste xedapen batetara edo batzuetara jo behar izango delarik;
hau nahiko arrunta da Zuzenbidearen aplikazio prozeduretan.

Xedapen askok autonomoak diren esanahi bat edo gehiago badute ere, esan
dezakegu xedapen guztiek arau baten parte bat adierazten dutela, normalean,
beste xedapen batzuekin elkartzerakoan, beste esanahi batzuk jasotzen dutelarik
horiek arauen zatiak direla onar daitekeelarik.

5.- Xedapenik gabeko arauak

Araua Zuzenbide iturri batetako dokumentu arauemaile batetako xedapen baten
interpretazioaren bidez lortutako emaitza dela ulertzen badugu ezin dugu
araurik gabeko xedapenetaz hitz egin. Baina hala ere, juristen artean oso
zabalduta dagoen ideia da sistema juridikoa xedapenen interpretaziotik
lortutako arauekin osatuta egoteaz gain, arau inplizitu edo espresaturik ez
dauden arauekin osatuta dagoela, hau da, ez dira xedapen baten interpretaziotik
eratortzen.

Honen aurrean beharrezkoa da esatea arau inplizituak deiturikoak azken
instantzian beti xedapen bat edo xedapen multzo bat izango duela oinarri. Azken
finean, arauaren justifikaziorako beharrezkoa izango da beti xedapen bati
buruzko aipamena, bestela ezin izango litzatekeelarik nondik sortu den ezta
bere baliozkotasuna arau juridikoa bezala nondik eratortzen zaion azaltzea.
Arau orokor honi egin dakioken salbuespen bakarra arau konsuetudinarioak dira;
baina hala ere, hauen existentzia ere frogatua izan beharko da arau juridikoak
direla esateko (K.Z. 1.3 art.). Xedapen batetatik erabat aldentzen den arau
juridikoaren existentzia onartzerakoan, arauak Zuzenbide iturri baten bidez
sortuak izan behar ez direla onartuko genuke, hau da, arau horiek autoritate
arauemaile edo eta ohiturak ez diren “iturri zehaztugabe” batek sortutakoak
izango liratekeela onartzen egongo ginatekeen.


V._PRODUKZIO_EDO_EKOIZPEN_JURIDIKOARI_BURUZKO_ARAUAK


5.1.- KONTZEPTUA

Ekoizpen juridikoari buruzko arau guztiak (autoritate arauemailea, prozedura,
dokumentu arauemailea, eta esanahia), horren emaitza diren elementu guztiak
(zuzenbide iturri ezberdinak, xedapenak eta arauak), honen ezaugarriak
(hierarkia maila, arautu ditzaketen materiak...), horien arteko harremanak, eta
abar, ekoizpen juridikoko arauak deiturikoek arautzen dituzten elementuak dira.

Ekoizpen juridikoko arauek edo bigarren mailako arauek beste arauak sortzen
(eta beraz aldatzen eta ezabatzen) dituzten arauak bezala definitzen ditugu.
Baina hala ere, aurretik esan dugun bezala, arauak ordenamendu juridikoaren
baitan sar daitezke soilik zuzenbide iturri batetako parte den dokumentu
arauemaile batetako xedapenen bidez, eta beraz ekoizpen juridikoari buruzko
arauek ez dute soilik beste arau batzuen ekoizpena arautzen, baita zuzenbide
iturrien ekoizpena eta xedapenen ekoizpena ere arautuko dutelarik.

Beraz erraz ulertuko da Zuzenbide iturri (xedapen eta arauak) eta ekoizpen
juridikoko arauen artean existitzen den erlazio estua. Zeintzuk diren zuzenbide
iturriak, zeintzuk dira zuzenbide iturri bakoitza definitzen dituzten
ezaugarriek, eta horren ondorioz, zuzenbide iturri bakoitzeko dokumentu
arauemaileetako xedapenen interpretaziotik lortutako arauen erregimen juridikoa
zein den, eta abar, ekoizpen juridikoari buruzko arauek ezarriko dute.




5.2.- EKOIZPEN JURIDIKOKO ARAU MOTAK

Ekoizpen juridikoari buruzko arauek ez dute kategoria bakar eta bateratu bat
sortzen, eta beraz zuzenbide iturrien ekoizpen juridikoko arauak eta arauen
ekoizpen juridikoari buruzko arauak bereiztu daitezke.

1.- Zuzenbide_iturrien_ekoizpenari_buruzko_arauak

Ekoizpen juridikoari buruzko zenbait arau zuzenbide iturrien ekoizpenari
buruzkoak dira. Hau da, sistema juridikoan xedapenak sartzeko erabili
daitezkeen kategoria arauemaileak arautuko dituzte zuzenean, iturri horiek
zeintzuk diren, haien sortzaileak zeintzuk diren, zelan sortzen diren eta
zeintzuk izango diren zuzenbide iturri bakoitzak arautuko dituen materiak.
Elementu guzti horiek aztertzerakoan, zuzenbide iturrien ekoizpenari buruzko
arauek kategoria arauemaile bakoitzaren definizioa emateaz gain haien erregimen
juridikoa zehazten dute.

Zuzenbide iturrien ekoizpenari buruzko arauek zuzenbide iturri bakoitza
definitzen dute haien identifikazio elementu guztiak azaltzen dituztelako.
Definizio hauek efektu bikoitza dute:

   1. dokumentu arauemaile batek zuzenbide iturrien ekoizpenari buruzko arauek
      ezartzen duten moduan definituak izateko bete behar dituen baldintzak
      zeintzuk diren zehazten dute.
   2. Dokumentu arauemaile batek ez baditu baldintza hauek betetzen ezin izango
      da Zuzenbide iturri hura dela onartu (beharbada beste zuzenbide iturri
      batetako baldintzak beteko ditu edo ez ditu beste zuzenbide iturrietako
      baldintzak beteko, eta kasu horretan ezin izango da zuzenbide iturri
      deitu eta haren xedapenen interpretaziotik lortutakoa ezin izango da arau
      juridikoa deitu).

Ekoizpen juridikoari buruzko arau bakoitzak kategoria arauemaile bakoitzaren
holako definizio bat eskaintzen du:

“A” Zuzenbide iturriaren definizioa: “AN”-k sortutako dokumentu arauemaile
guztiak, “P” prozedura jarraituz sortua izan bada, eta “M” materia arautzen
badu (edo ez badu arautzen).
Adibidez, K.E-ko 66.2 eta 81. artikuluan agertzen zaizkigun xedapenen
interpretaziotik lortzen ditugun arauek emandako lege organikoa deituriko
zuzenbide iturriaren definizioa honakoa izan zitekeen:

Lege organikoaren definizioa: Gorte Orokorrek sortutako dokumentu arauemaile
guztiak, Kongresuko gehiengo absolutuak onartu izan duena eta oinarrizko
eskubide eta askatasun publikoak, Autonomi Estatutuak onartu eta hauteskundeen
erregimen orokorra edo eta konstituzioak ezartzen dituen materiak arautzen
dituztenak izango dira.

Zuzenbide iturri bakoitzaren definizioa emateaz gain, zuzenbide iturrien
ekoizpenari buruzko arauek kategoria arauemaile bakoitzaren erregimen juridikoa
ezartzen dute. Alde batetik ezarriko dute Zuzenbide iturri bakoitzak sistema
juridikoko gainontzeko zuzenbide iturriekin izango duen harremana, eta horren
ondorioz, zuzenbide iturri bakoitzari egotzitako dokumentu arauemaile
bakoitzeko xedapenari egotzitako arau bakoitzak beste zuzenbide iturrietako
dokumentu arauemaileetako xedapenei egotzitako arauekin izango duten harremana
finkatuko da.

Ekoizpen juridikoari buruzko arauak aldi berean, mota ezberdinetakoak dira:

   1. eskuduntza arauemailea esleitzen duten zuzenbide iturriei buruzko arauak
   2. zuzenbide iturri bakoitzaren ekoizpenari buruzko prozedura ezartzen duten
      arauak
   3. zuzenbide iturriek arautu behar dituzten materia zehazten dituzten
      arauak.

a)ESKUDUNTZA_ARAUEMAILEA_EMATEN_DITUZTEN_ZUZENBIDE_ITURRIEI_BURUZKO_ARAUAK,
normalean konstituzio mailako arauak dira, edo gutxienez, lege mailakoak, eta
subjektu edo eta organo zehatz bati zuzenbide iturri zehatz bat sortzeko
eskuduntza ematen diete. Errealitatean, arau mota honek dokumentu arauemaile
zehatz bat sortzeko ahalmena edo eskuduntza ematen du, izen zehatz bat duen
zuzenbide iturria, eta horrek edo zuzenbidearen ekoizpenari buruzko beste arau
batek zehaztutako erregimen juridikoa izango duena. Adibidez, Konstituzioko 97.
Artikuluak Gobernuari erregelamenduak sortzeko ahalmena ematen dio.

Zuzenbide iturrien ekoizpenari buruzko arau batek subjektu edo eta organo bati
zuzenbide iturri batetako parte izango diren dokumentuak sortzeko ahalmena
ematen dionean, subjektu edo eta organo horrek autoritate arauemaile izaera
jasoko du. (MENDONÇA 1995:41-42)

Autoritate arauemaile bati esleitzen zaion eskuduntza arauemailea ez da
esleipen orokor bat, zuzenbide iturrien ekoizpenari buruzko arau hauek
eskuduntza horiek zuzenbide iturri zehatz batekin erlazionatzen dute, baldintza
batzuk betetzen dituen subjektu edo eta organo zehatz bati, eta autoritate
arauemaileak gainditu ezin dituen muga batzuk ezarriz.

b) ZUZENBIDE_ITURRI_BAKOITZEKO_DOKUMENTU_ARAUEMAILEEK_BETE_BEHAR_DITUZTEN
BALDINTZAK_EZARTZEN_DITUZTEN_ZUZENBIDE_ITURRIEN_EKOIZPENARI_BURUZKO_ARAUEK,
autoritate arauemaile bakoitzak zuzenbide iturri zehatz bat sortzeko erabili
behar duen prozedura zein den zehazten dute. Modu honetara, zuzenbide iturri
bakoitza definitzen duena ez da sortzailea izango, hura lortzeko erabilitako
prozedura ere izango delarik definizio irizpidea. Adibidez, lege organiko bat
definitzen duena ez da Gorte Orokorrek eman dutela (honek beste zuzenbide
iturri batzuk sortu ditzakeelarik ere), lege organikoak onartzeko Kongresuko
gehiengo absolutua behar dela baizik (K.E 81.2. art.)

c) ARAUTU_BEHAR_DEN_MATERIARI_BURUZKO_ZUZENBIDEAREN_EKOIZPENARI_BURUZKO_ARAUEK
zuzenbide iturri bakoitzak izan behar duen edukiari buruzko zehaztapenak izango
ditu. Konstituzioa izan ezin, zuzenbide iturri bakoitza zuzenbide iturrien
ekoizpenari buruzko arauen bidez definituta dago, horiek ezartzen baititu alde
batetik zeintzuk izan daitezkeen zuzenbide iturri horrek arautu ditzakeen
materiak eta bestalde zehaztuko du zein izango den bere aplikazio eremua, bai
esparru materialean, pertsonalean, lurraldetarrean eta denboralean ere. Azken
finean, zuzenbide iturri bakoitza -Konstituzioa izan ezik- identifika dezakegu
ez soilik bere sortzaileagatik edo eta ekoizpen prozeduragatik, arautu edo
arautu ezin ditzakeen materiengatik, eta bere xedapenetatik eratorritako arauek
duten aplikazio esparru pertsonal, denborala eta lurraldetarraren arabera ere
defini dezakegularik.

2.- Arauen_ekoizpenari_buruzko_arauak

Epaileen interpretazio lana erabat zuzentzea ezinezkoa bada ere, badaude
xedapenen interpretazioa partzialki arautu ditzaketen arau batzuk, eta hauek bi
motatakoak dira:

   1. INTERPRETAZIO ARAUAK
   2. INTERPRETAZIOARI BURUZKO ARAUAK



   1. INTERPRETAZIO_ARAUAK

Hasteko, kasu batzuetan, autoritate arauemaileek arauen bidez, epaileen
jarduera interpretatzailea mugatzen saiatzen dira. Xedapenen esanahiaren
zehaztapena hauen esku utzi beharrean, autoritate arauemaileak xedapen batek
izan beharko duen esanahia adierazten duen araua inposatzen dio epaileari. Kasu
batzuetan organo arauemaile berak hartzen du bere gain xedapenak
interpretatzeko lan hura eta beste kasu batzuetan, jurisdikzio-organo bati
ematen dio eskuduntza hura.

a.1.- AUTORITATE_ARAUEMAILEAK_ZUZENEAN_XEDAPEN_BATI_EGOTZI_BEHAR_ZAION_ESANAHIA
ZEIN_DEN_ZEHAZTEN_DUENEAN, eta beraz epaileari xedapenari egotzi behar dion
esanahia zein den esaten zaionean, bi teknika erabiltzen dira batez ere:
INTERPRETAZIO LEGEAK eta DEFINIZIO LEGEGILEAK.

INTERPRETAZIO LEGEAK, -hauek ez dira lege mailako zuzenbide iturriak izan behar
derrigorrez-: dokumentu arauemaile zehatz bat dute helburu, horren parte bat
edo guztia bere osotasunean, baina beti zehaztutako dokumenturen bat.
Autoritate baten beste edozein mezu arauemaile bezala, interpretazio arau hauek
xedapenen bidez adieraziak egongo dira, eta beraz zuzenbide iturri zehatz
batzuk erabiliz. Beraz, nahiz eta autoritate arauemaileak organo judizialak
emango ez duen arau bat sortu nahi izan, egin dezakeen gauza bakarra xedapen
bat sortzea izango da, eta beraz hau aplikatuko duen epailearen
interpretazioaren baldintzapean egongo da, epailea izango delarik azken finean
xedapen horrek adierazten duen araua zein den zehaztuko duena.

Edozein kasutan, xedapen interpretatzaile horrek interpretatutako xedapenak
baino zehaztapen gehiago izango du, eta beraz interpretatzailearen
interpretazio esparrua edo eta ahalmena mugatuagoa egongo da, baina margen hura
ezin izango da inolaz ere ezabatu ezta interpretazio xedapen berri bat sortuz
ere ez.

DEFINIZIO LEGEGILEEKINere antzeko zerbait gertatzen da. Hauek, interpretazio
legeekin gertatzen ez zen bezala, edozein dokumentu arauemailetan presente egon
daitezkeen xedapenak dira eta hauen helburua beste dokumentu arauemaile
batzuetan erabiltzen diren termino edo eta esamoldeen esanahia finkatzea izango
da. Ezaugarri hura izan ezik lege interpretatzaileek planteatzen dituzten arazo
berdinak planteatzen dituzte.

Kasu bietan, xedapen interpretatzailea xedapen oso bati buru aritu daiteke edo
parte bati edo termino zehatz bati, baina beti interpretatu daitekeen xedapen
bat izango da.
a.2.-AUTORITATE ARAUEMAILEAK ORGANO JURISDIKZIONAL BATI EMAN DAKIOKE XEDAPENEN
ESANAHIA ZEHAZTEKO ESKUDUNTZA: Hau ere xedapenen bidez egiten da. Hauxe da
BJLO-ko 5.1 artikuluan egiten dena Epaile eta Epaitegi guztiei Legeak eta
Erregelamenduak Auzitegi Konstituzionalak emandako interpretazio irizpideen
arabera interpretatzera behartzen zaielarik. Kasu honetan, aurrekoan gertatzen
ez zen bezala, epailearen interpretazio lana ordezkatzen duena Auzitegi
Konstituzionala da. Hauxe izango da, auzi mota guztietan emandako sententzien
bidez, konstituzio mailako xedapenen eta, kasu batzuetan, lege eta
erregelamendu mailako xedapenen esanahia finkatuko duena.

   1. INTERPRETAZIOARI_BURUZKO_ARAUAK

Autoritate arauemaileek epaileen lanean eragina izateko duten beste bide bat,
beste xedapenei egotzi behar zaien esanahia zehaztuko duten xedapenak sortzea
izango da. Supostu honetan ez da epailearen lana ordezkatzen, baina epaileari
jarraibide batzuk ezartzen zaizkio.

Interpretazioari buruzko arauak eta interpretatzeko arauak kontutan hartuz esan
genezake epailearen interpretazio jarduera (arauak sortzekoa) bere alderdi
material zein formalean araututa dagoela.

Interpretazio arauek epaileari xedapen bat modu zehatz batetan ulertzera
behartzen duten bezala (hau da, epailea behartzen dute autoritate arauemaileak
edo Auzitegi Konstituzionalak xedapen bati egozten dioten esanahia onartzera),
interpretazioari buruzko arauek epailea behartzen dute, partzialki bada ere,
xedapen bati egotzi behar zaion esanahia zehazteko interpretazio irizpide
batzuk erabiltzera (hau da, epailea da araua sortzen duena baina hori lortzeko
interpretazio prozedura batzuk erabiltzea behartzen zaio).

Interpretazioari buruzko arauak bi motatakoak dira:

1.- Aplikazio eremu orokor bat dutenak: Printzipioz edozein prozedura
interpretatzaileri zuzenduta daudenak.
2.- Aplikazio eremu mugatua dutenak: Zuzenbidearen arlo zehatz batetarako
zuzenduak daude, edo zuzenbide iturri zehatz batetarako edo materia zehatz
batetarako.

1.-APLIKAZIO EREMU MUGATUA dutenen azalpenetik hasiko gara. Ordenamendu
Juridiko espainiarrean horrelako arau ugari aurkituko ditugu: Kode Zibilean
1281- 1289. Artikuluak kontratuen interpretazioari buruzkoak; K.Z-ko 675.art
testamentuen interpretazioari buruzkoak; Merkatal Kodeko 57 eta 59.
artikuluak... eta abar.

Guzti horietatik aipagarriena bere maila hierarkiko eta berrikuntzagatik K.E.-
ko 10.2 artikulua da, eskubide eta askatasun konstituzionalen interpretazioari
buruzkoa.

K.E. 10.2 artikuluak honakoa zehazten du: Konstituzioak onartzen dituen
oinarrizko askatasun eta eskubideei dagozkien arauak honela adieraziko dira,
hots, Giza Eskubide Orokorren adostasunez eta berauei dagozkien tratu eta
Nazioarteko hitzarmenen arabera, hauek Espainiak berretsi baditu.

Artikulu hau INTERPRETAZIOARI BURUZKO ARAU bat da, interpretazioari buruzko
direktiba bat duelako: “Interpretazioa Nazioarteko Hitzarmenen arabera” egin
beharko dela esaten du; aplikazio esparru mugatua du, eskubide eta askatasunei
buruzko xedapen konstituzionalei buruzko interpretazioaren araberakoa delako,
baina zenbait berezitasun baditu.

Nolabait, arauen ekoizpenari buruzko arau mistotzat har daiteke: parte
batetatik interpretazioari buruzko arau bat da, baina bestalde interpretazio
arau bat da ere. Honi interpretazio arauaren izaera aldarrikatzen zaio,
“interpretazio legeak” eta definizio legegileak egiten duten bezala, epailearen
interpretazio lana ordezkatzea bilatzen duelako: xedapen bat nola ulertu behar
den zehaztu nahi duelako. Beraz, interpretazioari buruzko arauei buruz hitz
egiterakoan hauek autoritate arauemaileek sortutako xedapenak besterik ez
direla esatean, K.E.-ko 10.2 artikuluaren kasuan ere gauza bera gertatzen da.
Epailea, eskubide eta askatasunak adierazten dituzten xedapen konstituzionalen
arauak ezartzerakoan aipatutako nazioarteko hitzarmen horietara jo beharko du.
Beraz, arau konstituzionala (K.E.-ko 10.2 artikulutik eratorritakoa), xedapen
konstituzionalak nazioarteko hitzarmenetan ezarritakoaren arabera interpretatuz
lortuko dira; gauza bera gertatzen delarik xedapen interpretatzaile edo
definizio legegile bat dugunean.

K.E-ko 10.2 artikulua autoritate arauemaileak zuzenean sortutako xedapenetan
azaldutako interpretazio xedapenekin pareka dezakegu, partzialki bada ere.
Berdinketa hau partzialki egiten dugu artikulu horrek igortzen gaituen xedapen
horiek ez dituelako Konstituzioak sortu dituen autoritate berdinak sortu, baina
interpretazio instrumentu hura erabiltzeko obligatzen gaituen xedapena
konstituzio mailakoa denez, eta autoritate arauemaile espainiarrek berretsi
dituztenez nazioarteko hitzarmen horiek, instrumentu bi horien arteko
berdintasunak ezberdintasunak baino ugariagoak dira.

Auzitegi Konstituzionalak artikulu honekin egin duen erabilpenak ere, hura
interpretazio arauekin parekatzeko aukera ematen digu, xedapen bati egotzi
beharreko esanahia zehazteko organo judizial batek eman dion esanahira
bideratzen gaituelarik. Auzitegi Konstituzionalak bere lehenengo erabakietatik
uste izan zuen K.E.-ko 10.2 artikuluak Gizakien Eskubideen Aldarrikapen
Unibertsalak eta materia horren inguruko gainontzeko nazioarteko hitzarmenek
esaten zutena kontutan hartzera behartzeaz gain, nazioarteko organoek hitzarmen
horren aplikazioan emandako Jurisprudentzia ere kontutan hartzera behartzen
zuen (organo horiek existitzen direnean). Beraz K.E.-ko 10.2 artikuluak egiten
duen igorpena ere organo horiek nazioarteko xedapenei egozten dizkieten
esanahietara eginda dagoela ulertu beharko da. Modu honetara eta efektu
hauetarako, lehen aztertu dugun B.J.L.O.-ko 5.1. artikuluaren antzekoa dela
esan genezake.

K.E.-ko 10.2 art. (nazioarteko jurisdikzio-organo baten jurisprudentziara
jotzea behartzen duenean) eta B.J.L.O.-ko 5.1 artikuluen kasuan (Auzitegi
Konstituzionalaren jurisprudentziara jotzea behartzen duenean), epaile arruntak
araua sortu beharko du xedapen bat beste arau batekin (Auzitegiak xedapenari
egotzitako esanahiarekin sortutako) konbinatuz. Konbinazio hura ekintza
interpretatzaile bat denez gero, esan daiteke, kasu hauetan ere epailearen
ordezkapena jurisdikzio-organo batengatik erlatiboa dela.

2.- APLIKAZIO EREMU OROKORRA DUTEN INTERPRETAZIOARI BURUZKO ARAUei dagokienez,
interpretazioa modu orokor batetan arautzen duen xedapen bakarra ordenamendu
juridiko espainiarrean K.Z.-ko 3.1 artikulua da: Arauak haien hitzen berezko
zentzuaren arabera interpretatuko dira, testuinguruarekin erlazionatuz,
aurrekari historiko eta legegileekin eta aplikatuak izan behar diren giza
errealitatearen arabera, horien espiritua eta bilatzen duten helburua kontutan
hartuz.

Artikulu honek izan duen garapen doktrinal eta jurisprudentziala oso nabarmena
izan da, arazo ugari sortzen baititu. Orain guzti horiek aztertzea lekuz kanpo
egongo litzatekeenez, interpretazioari buruzko araua denez gero horren inguruko
azterketari ekingo diogu, eta hain zuzen ere organo judizialengan izaera
loteslea duen ala ez aztertuko dugu, arau hura aplikatzeko “erabilpen arauren”
falta eta horren hedapena ere aztertuko dugularik.

K.Z-ko 3.1. artikuluaren_izaera_loteslearekin hasiko gara; hasteko esan behar
dugu artikulu hau, beste edozein xedapen bezala, bere jasotzaileentzat -kasu
honetan epaileentzat hain zuzen ere- betebeharrezkoak diren arauak adierazteko
egokia dela. Kontrakoa esateak suposatuko luke Kode Zibilean antzua den
enuntziatu bat existitzen dela. Gertatzen dena zera da, askotan erratu egiten
dela artikulu honek arau juridikoak adierazteko ahalmena edo gaitasuna,
adierazten dituen arauak zeintzuk diren eta urratuak izan diren ala ez
zehazteko ekintzarekin. Baina hau ere bere izaera arauemailea zalantzatan
jartzen ez den hainbat xedapenekin gertatzen zaigu.

Bigarrenik, K.Z-ko_3.1._artikuluak_ez_ditu_barneratzen_dituen_interpretazio
irizpideak_zelan_erabili_eta_aplikatu_behar_diren_azaltzen. Zazpi irizpide
aipatzen dit, baina irizpide horiek zein ordenatan erabili behar diren aipatu
gabe: lehenik eta behin hitzen berezko zentzuaren irizpidea erabili behar da,
hau erabiltzerik ez balego testuinguruaren irizpidea eta horrela guztiekin
amaitu arte? Posible da momentu bakoitzean egokiena iruditzen zaiguna
erabiltzea? Beharrezkoa da bat aukeratzea edo posible da bat baino gehiago
erabiltzea? Beti erabili behar dira guztiak? Espiritu eta helburuaren arabera
interpretatu behar direla esateak irizpide horiek erabili behar direla esan
nahi du? Galdera guzti hauek ezin dira artikuluan agertzen diren irizpideen
arabera erantzun. Irizpide guztiek esanahi berdinera bideratzen badute ez da
arazorik sortuko, baina esanahi ezberdinak ematen badituzte arazoak planteatzen
dira, baina ez da azaltzen zein izango den xedapenari egotzi beharreko
esanahia.

Interpretatzeko planteatzen zaizkigun arazo hauei K.Z-ko 3.1. artikuluak
zehazten dituen irizpide bakoitzaren aplikazio zailtasunak erantsi behar
dizkiogu eta guzti horrek ulergarria egiten du epaileek ere artikulu honen
erabilgarritasunaz zalantzak izatea.

Azkenik, artikulu honen aplikazio_eremua zein den aztertu behar da. Badirudi
nahiko argia dela artikulu honek “arauak” interpretatzeko modua zein izango den
zehaztea bilatzen duenean, edozein zuzenbide iturrietako dokumentu
arauemaileetako xedapenen ulermena bilatu nahi duela. Baina hala ere,
eztabaidatua izan den beste elementu bat irizpide horiek xedapen
konstituzionalak interpretatzeko erabiliak izan beharko diren izan da. Zalantza
sortuko da Konstituzioa beranduago eman delako, eta batez ere Kode Zibila baino
maila altuagoa duelako; eta erabat irregularra izango delako behe mailako
zuzenbide iturri batek goi mailako zuzenbide iturriaren interpretazio
irizpideak ezartzea.

Horren inguruan, beharbada argigarria izango da organo judizial arruntek
konstituzio mailako xedapenei buruz egiten duten interpretazioa eta Auzitegi
Konstituzionalak egiten duen interpretazioaren artean bereiztea. Auzitegi
Konstituzionala ez da formalki K.Z-ko 3.1 artikuluari lotuta, hau lege mailako
xedapena izanik Konstituzioaren arabera ulertua izan beharko delarik eta ez
alderantziz.

Hala ere, organo judizial arruntak K.Z-ko 3.1. artikuluak adierazten duena bete
beharko dute baita konstituzio mailako xedapenak interpretatzen dituztenean
ere, Auzitegi Konstituzionalak horien esanahiei buruz bere irizpidea finkatzen
duen arte behintzat, kasu horietan beraz lehen aipatu dugun B.J.L.O-ko 5.1
artikuluaren arabera interpretatuko direlarik xedapen horiek.

Edozein kasutan, K.Z-ko 3.1 artikulua hain era zehatzgabean idatzita
egoterakoan ia edozein interpretazio metodoarentzat erabilgarria izatea
ahalbidetuko du, eta beraz praktikan, jurisdikzio-organo guztiek erabiltzen
dute irizpide hauek, baita Auzitegi Konstituzionala ere edozein mailako
xedapenak interpretatzeko, baita konstituzio mailako xedapenak ere.

***** VI.-_ZUZENBIDE_ITURRIEN_SISTEMAREN_EGITURA *****

Aurreko ikasgaian egindako azalpena orain garatu dugun bezala beharrezkoa da
orain antinomiak konpontzeko irizpideen azterketa egin dugunean esandakoa ere
zehaztea.

Bateraezintasun arauemaileak konpontzeko existitzen diren zenbait irizpide arau
juridikoetan arrezagututa egonda ere, sistema juridikoaren egiturazko
printzipioak dira, eta modu honetara sistema juridikoa sistema bat izango da
printzipio horiek arau juridikoen arteko harremanak zehazten dituztelako. Hala
ere, arau juridikoek sistema juridikoaren barnean duten postua eratortzen diren
zuzenbide iturriaren arabera zehazten denez, sistemaren egiturazko printzipio
horiek zuzenbide iturri ezberdinen arteko harremana arautzen dute, eta
horregatik, arau juridikoen artean ematen diren bateraezintasunak gainditzeko
baliagarriak dira.

Pintzipio horien zerrenda antinomiak konpontzeko erabiltzen ditugun
irizpideekin bat egiten badu ere (hierarkia, eskuduntza, prebalentzia,
kronologia eta espezialitatea), zenbait ezberdintasun aurkituko ditugu.

Lehenbizi, prebalentzia eta espezialitatearen irizpideak ezin dira zuzenbide
iturrien sistemaren egiturazko printzipiotzat hartu, eta arauen arteko gatazka
edo eta bateraezintasunak konpontzeko dauden irizpidetzat hartuko ditugu
soilik. Prebalentziaren kasuan, bateraezinak diren arauak oinarri duten
zuzenbide iturriaren (estatu mailakoa edo eta autonomikoa) izaera funtsezkoa
bada ere haren konponketarako, arauen artean aukeratzeko printzipio bat da, eta
edozein kasutan, inplikatuta dauden zuzenbide iturrien arteko erlazioa arautzen
duena eskuduntza printzipioa da. Espezialitatearen irizpidearekin antzeko
zerbait gertatzen da, arauen artean soilik emango delako, hau da, zuzenbide
iturri zehatz batetako xedapenei ematen zaien esanahien artean. Edozein
kasutan, espezialitatea harreman hierarkikoa duten arauen artean erabili
daitekeen irizpidea da (maila hierarkiko berdin zein ezberdinetakoa), eta beraz
horixe da aplikatuko den egiturazko printzipioa.

Antinomiak konpontzeko irizpideekin aurkitzen dugun bigarren ezberdintasuna,
maila hierarkiko berdineko eta autoritate arauemaile berdinari egotzitako
Zuzenbide iturrien artean ematen diren erlazioak azaltzeko beharrezkoa zaigun
PROZEDURAZKO ESPEZIALITATEari buruzko printzipioaren sorrera da. Guzti horren
ondorioz, lau dira zuzenbide iturrien sistema egituratzen duten printzipioak:
hierarkia, eskuduntza, prozedurazko espezialitatea eta kronologia (SANTAMARIA,
1988:314-323)

1.-Hierarkia printzipioa

Aurreko ikasgaian esan dugun bezala, hierarkia sistema juridikoaren egiturazko
oinarrizko printzipioa izan da tradizionalki. Botere arauemaileen antolakuntza
hierarkikoaren ondorioz bakoitzari dagokion zuzenbide iturriei ere maila
hierarkiko hura esleitzen zaio, eta modu berean zuzenbide iturri horretako
dokumentu arauemaileetan dauden xedapenen interpretaziotik eratorritako arauek
ere maila hierarkiko hori bereganatuko dute.

Hierarkia irizpideak, Zuzenbide iturrien eta horiei esleitzen zaien arau
juridikoen antolaketa bat ahalbidetzen du. Arau bakoitzak beste arauen aurrean
izango duen indarra adierazteko Zuzenbide iturri bakoitzaren INDAR JURIDIKO
AKTIBO eta INDAR JURIDIKO PASIBOARI buruz hitz egiten ohi da (OTTO, 1988:89).
Indar juridiko aktiboa, zuzenbide iturri bakoitzak arau juridiko berriak sortu
edo eta existitzen direnak aldatzeko duen ahalmena da, eta indar juridiko
pasiboa zuzenbide iturri bakoitrzak maila gutxiago duten beste kategoria
batzuen aurrean mantentzeko duten ahalmena. Hierarkia antinomiak konpontzeko
irizpide bezala arau juridikoen ideian oinarritzen da, bateraezintasun
arauemaileko supostuan indar juridiko gehiago duen zuzenbide iturritik
eratorritakoa gailenduko litzatekeelarik.

Zuzenbide iturri bakoitzaren indar juridikoaren EFEKTUAK, esan dugun bezala,
arauen arteko erlazioetara pasatzen da:

a) Indar juridiko aktiboaren eraginak suposatzen du arau juridiko batek alda
dezakeela (eta beraz, bateraezintasun kasuan hau gailenduko litzateke) maila
hierarkiko gutxiago duen zuzenbide iturri batetarik eratortzen den araua, honek
indar juridiko gutxiago izango baitu, eta modu berean, maila hierarkiko berdina
duen zuzenbide iturri batetatik eratorritako araua ere aldatu ahal izango du
aurrekoa baldin bada, indar maila berdina izan arren, horixe izango
litzatekeelako kronologia irizpidearen aplikazioaren eragina.

Adibidez, Gorte Orokorrek emandako edozein legek Gobernuaren edozein Dekretu
alda dezake eta baita Gorte Orokorrek aurretik emandako edozein lege ere, baina
ezin izango du Konstituzioko artikulu bat aldatu, ez baitu horretarako indarrik
(Konstituzioa maila altuagoa duen zuzenbide iturri bat delako), ezta erkidego
autonomo batetako xedapen bat aldatu (hau eskuduntza printzipioaren bidez
babestuko delako), ezta lege organiko batetako artikulurik (aurrerago ikusiko
dugun bezala hau prozedurazko printzipioaren arabera babestuta dagoelako).

b) Indar pasiboaren efektuari dagokionez, arau juridiko bat soilik alda dezake
(eta beraz, baztertu bateraezintasuna dagoenean) maila hierarkiko altuagoa duen
zuzenbide iturri batetatik eratorritako arau batek (indar juridiko gehiago
duelako), edo maila hierarkiko berdina duen beste zuzenbide iturri batetatik
eratorritako arauak (kronologia irizpidearen arabera, nahiz eta indar maila
berdina izan), baldin eta ondorengoa bada.

Adibidez, Eusko Jaurlaritzaren Dekretu bat, beranduago eman den beste Dekretu
baten bidez edo eta Eusko Legebiltzarreko lege baten bidez edo goi mailakoa den
beste zuzenbide iturri baten bidez soilik alda daiteke.

Printzipioaren JARDUERA ESPARRUARI dagokionez, nahiz eta arau guztiak,
Zuzenbide iturri batetatik eratortzen direnez, maila hierarkiko bat aitortua
izan, zuzenbide iturri eta hauei egozten zaizkien arau juridikoen arteko
harreman guztiak ez dira hierarkikoak izango. Adibidez, lege autonomiko batek
legeei egotzitako maila eta indar juridikoa izango du eta Estatuko gobernuak
emandako Dekretu batek Dekretuei egotzitako indarra eta maila izango du baina
horien arteko harremana ez da hierarkiakoa izango, eskuduntzakoa baizik.
Sistema juridikoan goi mailako harreman hierarkikoa duen zuzenbide iturri
bakarra Konstituzioa da. Bestalde, hierarkia printzipioaren aplikazio edo
jarduera esparrua honakoan laburbildu dezakegu:

1.- Aurrerago ikusiko dugun bezala, eskuduntza irizpideak Estatuko sistema
juridiko osoaren barnean eskuduntzako azpi-sistemak identifikatzea ahalbidetzen
duela kontutan izanik (adibidez, Erkidego Autonomo bakoitzak azpi-sistema bat
osatuko du, baina Estatuko azpi-sistema orokor bat ere egongo da), hierarkiak
beti azpi-sistema bakoitzaren barnean arituko da, horren parte diren zuzenbide
iturrien arteko erlazioak arautuko dituelarik, baina hierarkia ez da azpi-
sistemen artean emango (horien arteko erlazioa ikusiko dugun bezala, eskuduntza
irizpideak ezartzen duelarik). Adibidez, hierarkiak Autonomi Estatutu, lege
autonomiko eta Autonomi erkidegoetako gobernuek emandako erregelamenduen arteko
harremanak arautzen ditu, baina ez zuzenbide iturri hauek Estatuko edo eta
beste Erkidego batetako lege edo erregelamenduekin dituzten harremanak.

2.- Azpi sistema bakoitzaren barnean zuzenbide iturri bakoitzak ez du maila
hierarkiko propio bat, hierarkia mailatan ezartzen delarik, zenbait zuzenbide
iturriek maila hierarkiko berdina izan dezaketelarik (horien arteko harremana
beranduago ikasiko dugun prozedurazko printzipioaren arabera araututa egongo
delarik). Adibidez, Estatuko azpi-sistema orokorrean, lege mota guztiak
(organikoak, arruntak, armonizazio legeak, oinarri legeak, eta abar) maila
hierarkiko berdina dute. Salbuespen bakarra Erregelamenduena da (Zuzenbide
iturri hauen sortzaileak Gobernua, Ministroak, autonomi kontseilariak edo eta
Administrazioko beste autoritate batzuk direlarik), hauek sortzen dituzten
organoak bezala hierarkizatuak egongo direlarik. Adibidez, Ministrarien
Kontseiluak emandako erregelamendua Ministrari batek emandako erregelamenduaren
gainetik dago, hau da, hierarkikoki maila altuagoa izango du.

3.- Hierarkiak azpi-sistema juridikoen barnean soilik eragina duela aipatzen
duen arauak bi salbuespen ditu:

   1. Aipatu dugun bezala, Konstituzioak edozein azpi- sistematako beste
      edozein zuzenbide iturri baino maila hierarkiko altuagoa du.
   2. Erkidego Autonomoetako Autonomi estatutuei dagokienez ere hauek izaera
      bikoitza dute. Alde batetik, azpi-sistema autonomikoen goi mailako
      zuzenbide iturria da, azpi-sistema horretako beste zuzenbide iturrien
      gainetik dagoena, baina bestalde, Estatuko azpi-sistema orokorraren
      barnean sar daitekeen Zuzenbide iturri bat ere bada, Autonomi
      Erkidegoetako Estatutuak Gorte Orokorretako lege organikoak baitira azken
      finean.

2.- Eskuduntza irizpidea

Aipatu dugun bezala, hierarkia printzipioa ez da nahikoa izango zuzenbide
iturrien artean ematen diren harreman guztiak azaltzeko. Hain zuzen ere ez da
egokia izango estatuko zuzenbide iturri eta zenbait organoei (Kongresua,
Senatua, Auzitegi Konstituzionala edo Bazkun profesionalak) edo lurralde
entitate batzuei (Erkidego Autonomoak, Probintziak, edo Udalerriak) haien
antolakuntza eta funtzionamendua arautzeko sortzen diren arauen artean ematen
diren harremanak argitzeko. Ahalmen arauemailearen banaketa organiko eta
lurraldetar honek sistema juridikoa eskuduntza printzipioaren arabera gidatua
dagoen zenbait azpi-sisteman multzoa bezala ulertzera eramaten gaitu.
Eskuduntzen banaketa hura Konstituzioak egiten du edo kasu batzuetan maila
hierarkiko baxuago duen beste zuzenbide iturri batek ere egin dezake, eta
zuzenbide iturri bakoitzaren ahalmen arauemaileak mugatzen ditu zuzenbide
iturri hura zein azpi-sistemaren barnean dagoen kontutan hartuz. Guzti honek
azpi-sistema ezberdinetako zuzenbide iturriei egotzitako arauen artean
planteatzen diren gatazkak konpontzeko eskuduntza printzipioaren erabilpena
justifikatzen du, materia batetan eskumendun araua zein den zehaztea
ahalbidetzen duelako, eta beraz aplikatu beharko den araua zein izango den
jakingo dugularik. Ondorengo grafiko honek hobeto azalduko du aurretik
esandakoa:


**** KONSTITUZIOA ZUZENBIDE KOMUNITARIOA ****



*** AZPI-SISTEMA ESTATUKO AZPI- AZPI-SISTEMA ***
AUTONOMIKOA SISTEMA OROKORRA ORGANIKOA


ESTATUTUAK GORTE OROKORRETAKO ESKUDUNTZA
LEGEAK (organikoak, arruntak, ESLEITZEN DUEN
Oinarri legeak...e.a) LEGEA

LEGE
AUTONOMIKOA


ERREGELAMENDU ESTATUKO ERREGELAMENDUAK
AUTONOMIKOAK ERREGELAMENDUAK



Ikus daitekeenez, azpi-sistema bakoitza hierarkikoki bakarrik Konstituzioaren
azpian dago eta eskuduntza egozten dion zuzenbide iturriari (Erkidego
Autonomoko Estatutuari edo eta lege bati), baina haien arteko erlazioa
eskuduntza irizpideak ezartzen du.

Eskuduntza irizpidearen efektuak honako puntu hauetan laburtu ditzakegu:

1.- Konstituzioa izan ezik, gainontzeko Zuzenbide iturriek eskuduntza material
mugatua dute, hau da, hura parte den azpi-sistema juridiko bakoitzari dagozkion
materiak soilik arautu ditzake.

2.- Zuzenbide iturri bakoitza beste azpi-sistema batetako zuzenbide iturriei
egozten zaizkien arau juridikoen aurrean eskuduntza printzipioaren bidez
babestua dago, eta beraz horiek ezin izango dituzte aldatu edo indargabetu
nahiz eta hierarkikoki maila altuagokoak izan.

3.- Azpi-sistema batetako arauak aldatu edo ezabatu ahal izango dira beranduago
emango diren azpi-sistema horretako maila bereko arauen bidez, edo azpi-sistema
bereko goi mailako zuzenbide iturri baten bidez, edo azpi-sistema horretan
eskuduntzak esleitzen dituen legearen aldaketa ematen delako edo eta
Konstituzioaren aldaketa ematen delako. Adibidez, erkidego autonomo batetako
gobernuak emandako Dekretu bat beranduago gobernu horrek emandako beste dekretu
baten bidez alda daiteke, Lege autonomiko baten bidez, edo eta Autonomia
Estatutuaren edo Konstituzioaren aldaketaren bidez. Modu berean Auzitegi
Konstituzionaleko barne araudia ezartzen duen Erregelamenduaren aldaketa edo
ezabaketa Erregelamenduak berak aurreikusten duen prozeduraren bidez egin
daiteke, edo eta Auzitegi Konstituzionaleko Lege Organikoaren edo Konstituzio
beraren aldaketaren bidez.

3.- Prozedura printzipioa

Estatu garatuetan Zuzenbide iturrien sistemak planteatzen duen zailtasun bat,
Zuzenbide iturri eta haien sortzaileen artean zegoen harremana ezabatu egin
dela izango da. Gaur egun autoritate arauemaile berdin batek mota bat baino
gehiagoko dokumentu arauemaileak sor ditzake, eta organo berdinarengandik
eratortzen direnez ezin izango dira maila hierarkikoagatik edo dagozkien azpi-
sistemarengatik bereiztu. Helburu horrekin proposatu egin da prozedura
printzipioa aplikatzea (SANTAMARIA, 1988:320-323). Adibidez, Gorte Orokorrek
lege arruntak, lege organikoak eta beste lege mota batzuk ere sortzen dituzte.
Guztiek, beraz, egile edo sortzaile berdina dute, maila hierarkiko berdina dute
(legeen maila hierarkikoa hain zuzen ere), eta Estatuko azpi-sistemaren barnean
daude.

Prozedura printzipioak, zuzenbide iturri bakoitza ezberdintzeko, kontutan
hartzen du horietako bakoitzak materia zehatz batzuen arauketa esleitua duela
eta gainera zuzenbide iturri bakoitzak sorkuntza prozedura ezberdin bat duela.

Prozedura printzipio honen elementuak, beraz, zuzenbide iturri bakoitzari
dagozkion materien zehaztapena eta horien sorkuntzarako prozedura bereziaren
ezarpena izango dira, guzti hau azken finean zuzenbide iturrien ekoizpenari
buruzko arauek ezarriko dutelarik.

Zuzenbide iturrien ekoizpen juridikoari buruzko arauak, gogoratuko duzuenez,
hiru motatakoak ziren:

   1. zenbait organori eskuduntza arauemailea esleitzen dizkietenak
   2. zuzenbide iturrien sorkuntza prozedura ezartzen dituztenak
   3. zuzenbide iturri bakoitzak arautu dezakeen materia zehazten dituztenak.

Berez, lehenengo arau mota horrek organo berdinari eskuduntza arauemaile
ezberdinak esleitzen dizkionez, beharrezkoa izango da gainontzeko biak kontutan
hartzea ahalmen arauemaile horren ondorioz lortzen diren elementuak bereiztu
ahal izateko.

a) ESLEIPEN MATERIALA: Zenbait zuzenbide iturrik egile berdina izan badezake
ere, ekoizpen juridikoari buruzko arauek kategoria arauemaile bakoitzari
zenbait materien arauketa esleitzen dizkio. Kasu batzuetan zuzenbidearen
ekoizpenari buruzko arauek zuzenbide iturri zehatz baten bidez arautu
daitezkeen edo arautu ezin daitezkeen, eta beste kasu batzuetan zuzenbide
iturri zehatz bat erabiliz arautuak izan beharko diren materiak ezarriko dute,
gainontzeko zuzenbide iturriei materia hura arautzeko debekua ezarriz
(erreserba materiala deitzen zaio honi). Lehenengo kasuaren adibide bat
Konstituzioko 148.1 artikuluan aurkituko genuke, Erkidego Autonomoek haien
estatutuetan arautu ditzaketen materiak zeintzuk diren ezartzen duenean.
Bigarren kasuaren adibide bat konstituzioko 134.7 artikuluan aurki genezake,
bertan Aurrekontu legeek Tributuak ezin dituztela sortu esaten duenean. Eta
erreserba materialaren adibide bat Konstituzioko 81.1 artikuluan aurki
dezakegu, lege organikoaren bidez arautu beharko diren materiak zeintzuk diren
ezartzen duenean.

b)SORKUNTZA PROZEDURA: Zuzenbide iturri bakoitza ez da soilik bere sortzailea
eta esleituak dituen materiengatik definitzen, ekoizpen juridikoari buruzko
arauek horien sorkuntzarako prozedura zehatz bat aurreikusten dute, prozedura
horrek zuzenbide iturri bakoitza definitzeko balio izango duelarik. Gorte
orokorrek sortzen dituzten legeen kasura hertsiki mugatuz, adibidez lege
arrunten onarpenerako Ganbara bakoitzeko gehiengo sinplea nahikoa da, lege
organikoen onarpenerako ordea, Kongresuko gehiengo absolutua behar da batera
egiten den bozkaketa batetan, bertan lege egitasmo osoa bozkatu beharko
delarik. Eta Aurrekontu legeen onarpenerako enmiendak sartzeko aukera mugatuta
dago.

Ez da oso ohikoa sortzaile berdina duten eta azpi-sistema bereko zuzenbide
iturrien arteko bereizketa egiterakoan prozedura printzipioa erabiltzea.
Normalean helburu honekin egiten dena eskuduntza printzipioa erabiltzea izaten
da eta hau egitea ere erabat onargarria da, ikusi dugun bezala materiaren
irizpidea ere prozedura printzipioan kontutan hartu behar da. Ikuspegi
honetatik, beraz, zuzenbide iturri bakoitza ezberdinduko lukeena bere
eskuduntza materiala izango litzateke.

Gure ustez Prozedura printzipioa erabiltzearen aldeko arrazoia bikoitza da:
alde batetik ekoizpen juridikoaren elementu horren garrantzia azpimarratzeko
baliagarria da eta bestalde eskuduntza printzipioa azpi-sistema ezberdinetako
zuzenbide iturrien arteko erlazioak konpontzeko erreserbatzea ahalbideratzen
du, eta guzti honekin sistema juridikoa argiagoa bilakatzen da.

4.- Kronologia printzipioa

Aurreko epigrafeetan aipatu dugunez, hierarkia printzipioak azpi-sistema
berdineko zuzenbide iturrien arteko harremanak arautzen ditu; eskuduntza
printzipioak azpi-sistema ezberdinen arteko harremanak arautzen ditu eta
prozedura printzipioak azpi-sistema berdineko eta maila hierarkiko berdineko
zuzenbide iturrien arteko harremanak arautzen ditu. Kronologia printzipioak,
beraz, zuzenbide iturri bakoitzaren baitan ematen diren erlazioak arautzen
ditu, zuzenbide iturri berdineko bi dokumentu arauemaile aurkitzen ditugunean
berriena zaharrenaren aurretik aplikatuz.

** VII._ESPAINIAR_ZUZENBIDE_ITURRIEN_SISTEMA **

Azaldutako sistema juridikoaren egiturarekin koherentzia bat mantenduz,
zuzenbide iturrien ekoizpenari buruzko araurik garrantzitsuenak Konstituzioan
agertzen dira, honek aldi berean beste edozein autoritate arauemaileren
ekoizpen arauemailearen edukiari muga bat suposatzen diolarik. Konstituzioak
zuzenean espainiar sistemako zuzenbide iturri ugari sortu ditu eta haien
sortzaileak zeintzuk izango diren, sortzeko prozedurak zeintzuk izango diren,
arautu behar dituzten materiak zeintzuk izango diren eta horien arteko
harremanak zeintzuk izango diren zehaztu du, baina Konstituzioa promulgatua
izan aurretik Kode Zibilean ere zuzenbide iturrien sistema bat existitzen zen,
hau nabarmenki aldatua izan delarik Konstituzioarekin.

Kode Zibilean egiten den zuzenbide iturrien arauketa Zuzenbidearen ikuspegi
iuspositibista batekin bat egiten du, eta gaur egun Konstituzioa zuzenbide
iturri bat bezala definitzeko dagoen irizpidearekin bateraezina izango da.
Zuzenbide espainiarraren kasuan, Konstituzioa indarrean sartu zenean, eta beraz
horrekin batera zuzenbide iturrien sistema indarrean sartu zenean, ez zen Kode
Zibilean Aurretiazko Tituluan araututako Zuzenbide iturrien sistemaren
derogaziorik eman, ez baita arauketa bien arteko bateraezintasunik ematen. Hala
ere, hauxe izan bada ere Doktrinak mantendu izan duen irizpide amankomuna, modu
berean esaten da Konstituzioak Kode Zibileko xedapenen berrinterpretazio
batetara derrigortzen duela arauketa konstituzionalarekin bat egin dezan.

Orain interesatzen zaigunerako, Aurretiazko Tituluak honako zuzenbide iturrien
sistema ezartzen du:

K.Z. 1. art: Zuzenbide iturriak izango dira Legea, haren faltan Ohitura baldin
eta hau ez bada moral edo eta orden publikoaren kontrakoa, eta lege eta
ohiturarik ez badago, zuzenbidearen printzipio orokorrak.

Jurisprudentzia ez da Zuzenbide Iturritzat hartzen, baina Auzitegi Gorenarena
Ordenamendu Juridikoa osatuko duela esaten da. (K.Z 1.6.art)

Egin behar dugun lehenengo aipamena K.Z-ko 1. art-an erabiltzen den zuzenbide
iturrien kontzeptuari buruzkoa da, hau antza denez, ez baita Konstituzioak
ezartzen duen ereduarekin erabat bateragarria. Pentsa dezakegu K.Z-ko 1.
artikuluak Zuzenbide iturri bezala definitzen dituenak ordenamendu juridiko
espainiarrean arauak ekoizteko moduak direla, horietako bakoitzak zuzenbide
iturri bat sortuko lukeelarik. Honen ondorioz arauen ekoizpenerako biderik
garrantzitsuenari legea deitzeak zalantzak besterik ez ditu sortzen, kontutan
hartu behar dugularik Konstituzioak lege mailako hainbat zuzenbide iturri
sortzen dituela eta horretaz gain lege mailaren azpitik dauden hainbat
zuzenbide iturri ere sortzen dituela. Honen arabera, egokia dirudi legetzat
hartzea autoritate arauemaile batek borondatez sortutako zuzenbide iturri
guztiak, hau da, xedapenen bidez osatutako zuzenbide iturri guztiak:
Konstituzio bera, europar mailako zuzenbide iturriak, lege mota guztiak (Gorte
Orokorretakoak eta Erkidego autonomoetako legebiltzarrek sortutakoak), lege
mailako gainontzeko zuzenbide iturriak (adibidez, bai Estatuko Gobernuak eta
baita erkidego autonomoetako gobernuek sortutako lege- dekretuak eta dekretu
legegileak) eta erregelamenduen mailako gainontzeko zuzenbide iturriak.

Kode zibilak 1.artikuluan jasotzen duen ekoizpen arauemaileko bigarren bidea
edo modua OHITURA da; honek ez du xedapenik sortzen, zuzenean egitateen
errepikapenetik lortutako arauak baizik, nahiz eta horien froga, alegazio eta
aplikaziorako hizkuntzaren bidez adierazi beharko diren. Konstituzioak ez du
ohituraren egokitasuna ukatu arauak sortzeko bide bezala, baina ezarri zaizkion
mugak bere presentzia konstituzioaren aurretik existitzen zen sistema erabat
mugatu du. Lehenbizi esan behar dugu ohitura erabat alboratua geratzen dela,
eta ez bakarrik contra legem,hau da, Kode Zibileko 1. artikuluak ezartzen duen
bezala ohitura legerik existitzen ez baldin bada soilik aplikatuko dela esaten
denean, contra constitutionemohitura ere debekatuta egongo da, eta beraz
ohituraren konstituzio-kontrakotasuna aldarrikatuko da hau Konstituzioaren
kontra agertzen bada.

Bigarrenik, legaltasun printzipioaren arauketa hertsiak (K.E 9.3.artikuluan)
eta batez ere penal eta administrazio zuzenbideko esparru zigortzailean (K.E
25.1.art), ez du ohiturarentzat inolako aplikazio esparrurik uzten, aipatutako
penal eta administrazio arloan bere erabateko lehengo inaplikazioa
azpimarratuz. Eta azkenik aipatu behar dugu xedapenak konstituzioaren arabera
interpretatzeko obligazioaren irizpide orokorra arau konsutudinarioei ere
aplikagarria dela ulertu behar da eta beraz hauek secundum
constitutionemaplikatu beharko dira.

Aurretik esan dugun bezala, ohitura definizioz xedapenik ez duen zuzenbide
iturri bat da. Hauek interpretazioaren objektua direnez, ez da erraza ulertzea
zelan izan daitezken arau konsuetudinario hauek konstituzioaren arabera
interpretatu.

Alde batetik prozedura judizial batetan erabiliak izan ahal izateko eta epaile
batek oinarri juridiko bezala erabili ahal izateko, beharrezkoa da ohitura arau
horiek linguistikoki adieraztea eta modu horretara ohitura adierazten duen
esakune hura beste edozein esakune bezala interpretatua izateko aukera egongo
da. Bestalde, mota honetako arauak sortzen dituzten egitateek, arau
konstituzionalen bidez sortu edo eta berrinterpretatuak izan daitezke.

Kode Zibileko 1.1 artikuluan aipatzen den hirugarren zuzenbide iturria
ZUZENBIDEAREN PRINTZIPIO OROKORRAK dira. Konstituzioa indarrean sartu aurretik
beharbada mantendu zitekeen hau arauak sortzeko hirugarren bide bat bazela,
baina gaur egun Konstituzioren aldarrikapenarekin hau ezinezkoa bilakatu da.
Printzipioak ez dira zuzenbide iturriak, hau da, arau juridikoak sortzeko
prozedurak, berezko arau juridikoak baizik. Batzuk, esanbidez arau juridiko
batetan ageri dira (Zuzenbidearen printzipio positiboak), eta beste batzuk arau
bat edo bat baino gehiagotik ondoriozta daitezke (edo dokumentu arauemaile oso
batetako arau guztietatik, edo zuzenbidearen arlo batetatik edo eta sistema
juridiko osotik). Beraz badirudi ez dela onargarria izango xedapen batetan
arrezagututa ez dagoen printzipiorik existitzen dela esatea, xedapenik gabeko
arauaren existentzia onargarria ez den bezala. Modu honetara xedapen batetan
arrezagututa ez dagoen printzipio batek oinarri doktrinal bat izango du soilik
eta ez da beraz arau juridiko bat izango. Azaldutako irizpide honek duen
ondoriorik garrantzitsuena honakoa da, printzipioak deituriko arau juridikoek
oinarri duten zuzenbide iturriaren ezaugarriak bereganatuko dituztela. Modu
honetara, konstituzio mailako xedapen guztien interpretaziotik lortutako
printzipio guztiak Konstituzioaren parte bat izango dira.

Azkenik K.Z.-ren 1.6 artikuluan egiten den JURISPRUDENTZIAren aipamena ere
azaldu behar da. Alde batetik, Auzitegi Gorenaren Jurisprudentziari egindako
aipamena Auzitegi Konstituzionalari ere eginda dagoela ulertu behar da, eta
ziurrenik Europar Komunitateetako Justizia Auzitegiari eta Giza Eskubideen
Europar Auzitegiaren Jurisprudentziari ere.

                   * VIII._EUROPAR_ZUZENBIDE_KOMUNITARIOA *

Orain arte egindako zuzenbide iturrien azalpena sistema espainiarrean
oinarrituta egon da, baina aipatutako kategoriek sistema horren baliokidea den
beste edozein sistematan aplikagarriak izateko helburua dute. Hala ere,
egindako azalpena ez litzateke osoa izango aipatutako eskematik kanpo geratzen
diren beste zuzenbide iturriei aipamenik egingo ez bagenizkieke. Hura Europar
zuzenbide komunitarioa da; benetako sistema juridiko bat osatzen du honek,
zuzenbide iturri propioekin, haren arauek eragin zuzentzailea dituztelarik,
Europar Batasuneko Estatuetako hiritar eta botere publiko guztiei aplikagarriak
zaizkigularik.

Ekin diezaiogun beraz Europar Zuzenbide Komunitarioko zuzenbide iturriak eta
hauek estatuko sistema juridikoarekin duten harremana aztertzeari.

8.1.- EUROPAR BATASUNA

1978an Espainiar Konstituzioa aldarrikatu zenean, 93. artikuluan Espainiak
konstituziotik ondorioztatzen ziren zenbait eskumenen egikaritza nazioarteko
organizazio bati eskaintzeko aukera izango zuela onartu zen. Aukera hura 10/
1985, abuztuaren 2koa, Lege Organikoaren bidez egikaritu zen, horren bidez
Espainiaren atxikipena Europar Batasunera onartzen zelarik (atxikimendu hura
1986ko urtarrilaren 1ean gauzatu zelarik).

Kronologikoki Europar Batasuneko historia 1951.urteko apirilaren 18an hasten
da, Parisen sinatu zen CECA-ren (Tratado Constitutivo de la Comunidad Europea
del Carbón y del Acero) bidez. Honen ondoren CEE (Tratado de la Comunidad
Europea) eta EURATOM (Tratado de la Comunidad Europea de la Energía Atómica)
sinatu ziren Roman, 1957.ko martxoak 25ean. Hiru hitzarmen hauek Komunitate
Europarrak sortu zituen, hasiera baten sei estatuk osatzen zutelarik (Belgika,
Frantzia, Holanda, Italia, Luxenburgo eta Alemaniako Errepublika Federala).
1973an Dinamarka, Irlanda eta Bretainia Handia eransten zaizkio, 1981ean
Grezia, 1986an Portugal eta Espainia eta 1995ean Austria, Finlandia eta Suedia.
Gaur egun herrialde gehiago erantsi izan zaizkio eta 2004. urteko Europar
Batasuna 25 herrialdek osatzen dute aurretik aipatu ditugun horietaz gain
honako hauek ere Europar Batasun kideak direlarik: Eslobakia, Eslobenia,
Estonia, Hungria, Letonia, Lituania, Malta, Polonia eta Txekiar Errepublika.


Hiru Hitzarmen sortzaileak (CECA, CEE, EURATOM), beranduago eman ziren bi
hitzarmenen bidez osatuak izan dira. 1996ko otsailaren 17an eta 28an Europar
Akta bakarra (AUE) -Espainian 1986ko azaroaren 26ko lege organikoaren bidez
onartua izan zena- eta 1992ko otsailaren 2an Europar Batasuneko Hitzarmen (TUE)
sinatzen da, Maastricheko itunaren izenarekin ezagutzen duguna, hau espainiar
estatuan 1992ko abenduaren 28ko lege organikoaren bidez onartu zelarik.
Hitzarmen honek Europar Batasuna hiru oinarri edo eta zutabeen arabera
eraikitzen du:

1.- Batasun Ekonomiko Europarra izatetik Europar Batasuna izatera pasako da eta
beraz Europar Batasuneko hitzarmenen izenak ere zentzu berean aldatuko dira.
2.- Kanpo politikan kooperazioa eta segurtasun amankomuna bultzatzen da.
3.- Justizia eta barne politikan kooperazioa bultzatzen da.

Egitura hau osatzen duten hitzarmenek ZUZENBIDE ORIGINARIOA osatzen dute, eta
horietan ezartzen da ZUZENBIDE DERIBATU izenarekin ezagutzen dugun
zuzenbidearen sistema juridiko europarra.

Azkenik aipatu behar dugu Europar Batasunak instituzio antolakuntza propio bat
duela eta hartan Europar Legebiltzarra, europar hiritarren ordezkaria den
asanblada bat, non legebiltzarkideak sufragio unibertsalaren bidez aukeratuak
izaten diren, Kontseilua, ministro izaerako estatu bakoitzeko ordezkari batekin
osatua, Komisioa, Europar Batasuneko botere exekutiboa bezala jarduten delarik,
eta Justizia Auzitegia, jurisdikzio- organoa izanik Batasuneko kideak diren
estatuek eta gainontzeko instituzioek Europar Zuzenbidea errespeta dezaten
kontrolatzen duelarik.

8.2.- EUROPAR ZUZENBIDEKO ZUENBIDE ITURRIAK

Europar Zuzenbide Komunitario deribatuko zuzenbide iturri nagusienak
ERREGELAMENDUAK, DIREKTIBAK ETA ERABAKIAK dira. (TCE-ko 189.art).

ERREGELAMENDUAK: Aplikazio eremu orokor bat dute eta Estatu bakoitzean zuzenean
aplikagarria eta bete-beharrekoa izango da Erregelamendu hori Europar
Batasuneko Erkidegoko Boletin Ofizialean argitaratzen denetik, eta beraz ez da
Estatuaren jarduera arauemailerik beharko erregelamenduak indarrrean sartzeko.

DIREKTIBAK: Estaturi lortu behar duten helburua edo emaitza zein izango den
agintzen diote, baina Estatuko autoritateen esku uzten dute emaitza edo helburu
hura lortzeko bideak zehaztea. Beraz Direktibak ez dira zuzenean aplikagarriak
izango, eta Estatuetako barne zuzenbide iturri bat beharko dute, haien
helburuak lortzeko biderik egokienak zeintzuk izango diren zehaztuko duen
zuzenbide iturri bat hain zuzen ere.

ERABAKIAK: Haren jasotzailearentzat edo jasotzaileentzat derrigorrezkoa izango
da, hau pertsona fisiko, juridiko zein Estatu bat izan daitekeelarik.

Garrantzitsua da aipatzea honako hiru zuzenbide iturri hauek ez daudela
hierarkia irizpidearen arabera erlazionaturik, eta haien helburu eta
emaitzengatik ezberdintzen direla: erregelamenduek eta erabakiek berehalako
ondorio juridikoak dituzte, hala ere ezberdintasunak ere badituzte
erregelamenduek aplikazio eremu orokor bat duten bitartean erabakiek jasotzaile
zehatzei aplikatzen zaielarik. Direktibak, ordea, aplikagarriak izan daitezen
Estatuko onespena behar dute.

Bestalde beharrezkoa izango da Europar zuzenbide iturrien arteko aplikazio
zuzena, berehalako aplikazioaetabere ondorio zuzenarenbereizketa bat egitea.
Erregelamenduak eta erabakiak dira soilik zuzenean aplikagarriak (hau da, ez
dute Estatuaren onespenik edo eta jarduerarik behar), baina bai
Erregelamenduak, Direktibak eta Erabakiak ere berehala aplikagarriak dira (hau
da haien promulgaziotik Estatu bakoitzean zuzenbide positiboa bihurtzen dira,
ez badute esanbidez haien zeharkako aplikazioa aurreikusten), eta hirurek ere
ondorio zuzena izan dezakete. Honek suposatzen du europar zuzenbideko zuzenbide
iturri guztiek Estatuetako Epaitegien aurrean aldarrikatuak izan daitezken
eskubide eta obligazioak sortzen dituztela. Estatuetako epaitegi eta epaileek
eskubide eta obligazio horiek bete beharko dituzte Hitzarmen bat, erregelamendu
bat, direktiba bat edo erabaki bat argia denean eta beraz horren ondoren Estatu
mailako edo eta Europar Batasun mailako beste autoritate batek ez duenena
horren aplikaziorako beste jardueraren bat egin behar, modu honetara
diskrezionalitateari ez zaiolarik biderik uzten.

8.3.- ZUZENBIDE KOMUNITARIO ETA ESTATU MAILAKO ZUZENBIDE ITURRIEN ARTEKO
HARREMANA


Orain arte esandakoaren arabera erraz ohartuko zineten sarritan Zuzenbide
Komunitarioa eta Estatuen zuzenbidearen arteko gatazkak sortzen direla. Hauek
konpontzeko bi printzipio nagusi existitzen dira: EFEKTU ZUZENA eta ZUZENBIDE
KOMUNITARIOREN LEHENTASUNA. Horiekin batera ESTATUAREN AUTONOMIA
INSTITUZIONALAren printzipioak balio izango du beharrezkoa denean zuzenbide
komunitarioa estatuko zein zuzenbide iturriren bidez osatuko den.

A) EFEKTU_ZUZENA: Aurretik esan dugunez, eskubide eta obligazioak sortzen
dituztenean europar zuzenbideko iturrien efektu zuzenak suposatzen du horiek
Epaile zein epaitegien aurrean aldarrikatuak izan daitezkeela, eta beraz horiek
aplikatu beharko dituzte. Justizia Auzitegiari dagokio azken instantzian
erabakitzea arau batek noiz duen edo noiz ez duen izango efektu zuzen hau.
Beraz, Jurisprudentziaren bidetik, erabaki da Hitzarmenetako artikulu ugari eta
Direktiba batzuk efektu zuzena izango dutela.

Honek ahalbidetzen du estatuko organoak izan daitezela zuzenbide
komunitarioaren aplikazioa bermatzen dutenak, nahiz eta Justizia Auzitegia izan
haren aplikazio eta interpretazio bateratua bermatu behar duena. Helburu
honekin, Estatuko edozein epailek aurkeztu dezake Justizia Auzitegiaren aurrean
“epaitu aurretiazko arazo” bat, honek xedapen komunitario bati egotzi behar
zaion esanahia zein izango den zehaztu dezan. Aukera hau derrigorrezkoa
bilakatzen da estatuko bide judiziala agortzen duten Epaitegientzat.

B) ZUZENBIDE_KOMUNITARIOAREN_LEHENTASUNA: Printzipio honen arabera, Estatu eta
Europar Batasuneko bi arauren arteko bateraezintasuna emango balitz Estatuko
araua bazterturik geratuko litzateke, nahiz eta hau ondorengoa izan eta beraz
ezin izango dute arau hura aplikatu jurisdikzio-organoek. Honen arrazoia
honakoan datza: Europar batasunaren sorrerak Estatuen subiranotasun murrizketa
bat suposatu zuela, eta honek europar mailako eskuduntzak modu bateratu batetan
egikaritzea eskatzen du.

Printzipio honen aplikazioa oso eztabaidatua izan da Estatuetako Auzitegi
Konstituzionalengatik, baina Justizia Auzitegiak Zuzenbide komunitarioaren
lehentasuna aldarrikatu du zalantzarik gabe, eta ez soilik legeen aurrean baita
Estatuetako Konstituzioen aurrean ere.

C) ESTATUAREN_AUTONOMIA_INSTITUZIONALA: Zenbait arau komunitarioek (batez ere
Direktibetan azaldutakoak) haren aplikaziorako Estatuetako zuzenbidearen
transposizioa behar dute. Honek planteatzen duen arazoa hori egiteko zein
motatako zuzenbide iturri erabili beharko den zehaztea izango da: estatu
mailako lege bat, autonomi mailako lege bat, erregelamendu bat...

Justizia Auzitegiak hori konpontzeko Estatuaren autonomia instituzionalaren
printzipioa ezarri du, eta erabaki hura Estatuko arauen arabera hartu beharko
dela suposatzen du. Horregatik, lan hura egiteko Estatu espainiarreko
eskuduntzen banaketa sistema aztertu beharko da, materiaren arabera beraz
Estatu edo Erkidego Autonomo bati egokituko zaiolarik beraz araudi komunitario
osatzeko eginbeharra.

AIPAMEN BIBLIOGRAFIKOAK

GUASTINI, R. 1993: Le fonti del diritto e línterpretazione, Giuffrè, Milán
GUASTINI, R. 1996: “Fragments of a Theory of Legal Sources”.En Ratio Juris, Vol
9, nº4
MENDONCA,D. 1995: Exporaciones normativas. Hacia una Teoría Gereal de las
Normas, Fontamara, México. D.F
OTTO, I. De 1988: Derecho Constitucional. Sistema de Fuentes, Ariel. Barcelona,
2º ed
SANTAMARIA, J.A. 1988: Fundamentos de Derecho Administrativo, Tomo I, Centro de
Estudios Ramón Areces, Madrid.
WRÓBLWSKI, J. 1985: Contitución y teoría general de la interpretación jurídica.
Civitas, Madrid.
















                               LAUGARREN PARTEA:
                       ZUZENBIDEAREN APLIKAZIO JUDIZIALA









                                                        Juan Igartua Salaverría




****** ZAZPIGARREN IKASGAIA: LEGEAREN INTERPRETAZIOA ******

                I.-_ZUZENBIDEAREN_“SORKUNTZA”_ETA_“APLIKAZIOA”


Normalean esan eta onartu egiten da ere, epaileek beste batzuk sortzen duten
Zuzenbidea (legegileek sortzen dutena hain zuzen ere) aplikatzen dutela. Modu
honetara “Zuzenbidearen aplikazio judiziala” esakunea errepikapen bat bihurtzen
delarik. Uste honen (uste oker edo egokia) zioa aztertzeko Zuzenbidearen
sorkuntza (Legegilearen jarduera dena) eta Zuzenbidearen aplikazioa (epaileen
jarduera tipikoa dena) bereizten dituzten baldintzak edo eta elementuak aztertu
behar ditugu:

Zuzenbidearen ekoizpena edo sorkuntzako produktuak (adibidez Legeak) eta
Zuzenbidearen aplikazio produktuak (adibidez Sententziak) bereizten dituzten
elementuak honako hauek direla esan da:

1.- Legeak arau orokor edo eta abstraktuz osaturik daude eta Sententzien edukia
arau indibidual eta zehatz bat da.

2.- Legea borondatearen jarduera bat da eta Sententzia ezagutzako jarduera
bikoitza, hau da, alde batetik Legearen esanahia jakin beharko da eta bestalde
emandako egitateak aztertu beharko ditu epaileak.

3.- Legeak lortu nahi dituen helburuak lortzeko askea da (eta horregatik ez du
motibaziorik beharko), baina Sententzia Legearen menpe eta azpian dago (eta
edozein kasutan motibazioa Sententziaren parte bat izango da).

4.- Legea jarduera originario baten fruitua da eta Sententzia aurretik
existitzen den legearen aplikazioa da.

Baina aipatutakoa teorian gertatzen bada ere, errealitatearen azterketak arazo
batzuk planteatzen dizkigu (GUASTINI, 1995:14-24)

   1. Badaude lege singularrak / bereziak deitzen direnak, hau da, eduki
      zehatza edo berezia duten legeak (legeak deitzen zaizkie baina haien
      edukia ez da orokor edo eta abstraktua izango, berezi edo eta zehatza
      baizik).
   2. Batzutan Epaileek erabaki bat hartu beharko dute (hau ez da ezagutza
      jarduera bat izango)), eta xedapen bati ematen zaizkion interpretazio
      guztien artean bat aukeratu beharko du, edo eta prozedura judizialean
      azaldutako egitate guztien artean benetakoa zein izango den zehaztu
      beharko du.
   3. Normalean legea Konstituzioaren azpian dago, eta beraz ez da ez goi-
      mailakoa ezta guztietan gainetik dagoen zerbait izango.
   4. Azkenik badakigu ere Hutsune juridikoak existitzen direla, baina edozein
      kasutan Epaileak ezin izango du arazoa konpondu gabe utzi (hutsune
      juridikoen kasuan epaileak ez ditu aurretik existitzen diren arauak
      aplikatzen; hutsune juridiko bat sortuko den arau berri baten bidez
      soilik gainditu daitekeelarik).

Zelan azaltzen dira planteatutako arazo hauek? Zuzenbidea sortu eta Zuzenbidea
aplikatu definizio horiek ez direlako esakune enpirikoak (errealitatean
gertatzen dena deskribatzen duten esamoldeak); esakune horiek –doktrina
politiko ezberdinetan oinarrituz- termino horiei eduki bat egotzi dizkiete, eta
beraz ez dira faltsuak edo egiazkoak izango.

Zer egin dezakegu orduan? Badirudi aukera bi izan ditzakegula:

1.- Sorkuntza eta aplikaziori buruz eman diren definizioetara atxiki eta beraz,
onartu beharko genuke legegileek ez dutela beti zuzenbidea sortzen eta Epaileek
ez dutela beti zuzenbidea aplikatzen.

2.- Zuzenbidearen sorkuntza legegileek egiten duten jarduera dela esan dezakegu
eta zuzenbide aplikazioa epaileek egiten duten jarduera oro dela uler dezakegu;
baina modu honetara geratuko litzatekeena zera da, jarduera berdinari buruz
hitz egiteko termino ezberdinak erabiliko ditugula (epaile eta legegileek
jarduera berdina egiten duten kasuan adibidez)

3.- Hirugarren aukera bat ere badago, bigarren aukerarekin harremana duena,
zuzenbide aplikazioari jurisdikzioa deitu eta zuzenbidearen sorkuntzari
legegintza, modu honetara -eta orain dator berrikuntza-, nahiz eta materia
aldetik kointzidentziak egon epaile eta legegileek egiten dutenaren artean,
ezberdintasun formalak egongo lirateke jarduera horien artean (GUASTINI, 1995:
24-25):

1.- Organoen_konfigurazioan_ezberdintasunak: Normalean Legeak ordezkapeneko
organo batek sortzen ditu, hau da, organo legegileko kideak hautatuak izan
dira, eta Sententzia organo burokratiko batek sortzen du, hau da, lehiaketa edo
eta oposizio bidez hautatutako kideez osatutako organoa.
2.- Jardueren_sorreran_ezberdintasunak: Normalean Legea sortzeko eztabaida
publiko bat ematen da, hura sortzeko adostasuna bilatuz, Sententzia aldiz
pertsona bakar batek pribatuki ematen duen zerbait da, prozesu gatazkatsu baten
emaitza da, normalean prozesu hura erabakiaren jasotzaileak direnek hasi izan
dutelarik.
3.- Dokumentuen_egituragatik: Legea jarduera arauemaile bat da soilik, arauez
osatuta dagoena eta motibazio elementurik ez duena; Sententzia ordea
motibatutako ekintza bat da eta horregatik motibazioa haren parte garrantzitsu
bat da.
4.- Ekintza_edo_jardueraren_erregimen_juridikoagatik: Legeak eraginkortasun
orokor bat du, erga omnes, eta guztiei aplikagarria zaie; Sententziek ordea
eragina mugatua dute, inter partes, hau da epaitutako gatazkaren esparruan
izango du eragina.

              II.-ZUZENBIDEAREN_APLIKAZIO_JUDIZIALEKO_EREDU_BAT.

Zuzenbidearen aplikazio arrazionala izan beharko den erabaki bat hartzea dela
onar dezagun. Horretarako beharrezkoa izango da epaileak erabaki razional bat
hartzeko planteatuko zaizkion arazoak azalduko dituen aplikazio eredua aukeratu
beharko dugu.

Zuzenbidearen aplikazioan eman beharko diren pausuak honako bost hauek izango
direla aipatzen duen eredua erabiliko dugu (WEÓBLEWSKI, 1989:20-21):

   1. Baliozkotasunaren erabakia:Aplikatu beharko den arauaren baliozkotasun
      juridikoa (legezko baliozkotasuna) aztertzen da hemen
   2. Interpretazioaren erabakia:xedapenari egotzi beharko zaion edukiaren
      zehaztapena da.
   3. Ebidentziaren erabakaia: Frogatutzat hartu diren egitateak zeintzuk diren
      zehaztean datza.
   4. Subsuntzioaren erabakia: frogatutako egitateak arauak aurrezagutzen duen
      supostuan sartu daitezkeen ala ez aztertzean datza.
   5. Ondorioen erabakia: Egitateak frogatu ondoren eta aplikatu daitekeen
      araua zein den zehaztu ondoren, kalifikazio juridiko horren ondorio
      juridikoak zeintzuk izango diren zehaztean datza.



Proposatutako eredua hobe ulertzeko erabilgarriak izan daitezke honako argiketa
hauek egitea:

Lehenbizi esan behar dugu bost pausu horiek ez direla beti bata bestearen
ondoren eman behar, orain ikusi dugun bezala (adibidiez: baliozkotasuna
interpretazioaren atzetik joan daiteke). Bestalde esan behar dugu ez dagoela
bost pausu horien arteko bereizketa hertsirik, elkarren- arteko harremana
baizik. Azkenik aipatu behar dugu ez direla beti bost pausu horiek eman behar,
modu honetara adibidez gerta daiteke xedapen bat hain argia izanik ez duela
interpretazioaren beharrik izango.

Edozein kasutan eredu honek epaileak zuzenbidearen aplikazioan aurki ditzakeen
arazoak azaltzen dizkigu. Eta eskema honekin erabaki judizial zehatzen analisia
egitea posiblea izango da. Epaileak hartu izan dituen erabakiak zeintzuk diren
identifikatu ahal izango dugu (baliozkotasuna, interpretazioa, ebidentzia,
subsuntzioa, eta ondorioei dagokienez); hartu dituen erabakiak deskribatu ahal
izango ditugu, eta azkenik, hartutako erabakien baliozkotasuna edo
baliozkotasun eza (legala eta razionala) baloratu ahal izango dugu.

Gai honetan ez ditugu aipatutako ereduaren fase guztiak aztertuko, eta beraz
INTERPRETAZIOAREN ERABAKIA (lege testuei dagokiena) eta EBIDENTZIAREN ERABAKIA
(egitateen frogei dagokiena) izango dira soilik orain aztertuko ditugunak.

III.-LEGEAREN_HITZEN_INTERPRETAZIOA

Epaileak testu legalak soilik direnak interpretatu behar ez baditu ere, orain
horien azterketara mugatuko dugu azalpen hau, ikasgaia gehiegi ez konplikatzeko
asmoz.

3.1.- “INTERPRETAZIOAREN” BI ZENTZU

Zertan datza testu bat interpretatzea? Lehenik eta behin interpretatzea testu
osatzen duten hizkuntzan erabiltzen diren zeinuak hartu eta hizkuntza bakoitzak
dituen arauen arabera interpretatzea da (adb. Quijotea hartzen badugu eta
suediarra eta espainiarra diren bi irakurleei ematen badiegu, lehenengoarentzat
zeinu eta hitzen sekuentzia horrek ez du esanahirik izango, baina
bigarrenarentzat ordea, ez da horrelakorik gertatuko. Zergatik?

Ezagutzen duzun hizkuntza batetan idatzitako testua printzipioz interpretatu
edo ulertzeko arazoirik ez litzateke existitu behar, baina kasu batzuetan ez da
hain erreza izaten testu baten ulermena eta modu horretara testuaren ulermena
lortzeko INTERPRETAZIORA jo beharko dugu, eta beraz, INTERPRETAZIOA,
komunikazio supostu batetan existitzen diren zalantzak konpontzeko bidea edo
modua bezala ere uler daiteke.

Orain aztertuko dugun interpretazioaren esanahia bigarena izango da. Guk
badakigu zeinu linguistikoek ez dutela berez inolako esanahirik. Erabilpenak
egiten du zerbait zeinu linguistiko bat bilaka dadila, eta erabilpenak ere
zeinu horri esanahi bat egozten dio. Hala ere, xedapen legal bat
interpretazioaren objektu bilakatzen da erabilpen linguistikoek esanahi bat
egotzi diotenean. Xedapen legalak edukirik gabeko ontziak izango balira,
epaileak artikulu bakarraren bidez (berdin izango litzateke zein kodekoa izan)
oso gai ezberdinei buruzko arazoak konponduko lituzke. Baina errealitatea oso
ezberdina da. Interpretazio prozesuan parte hartzen duten guztiak hizkuntza
legalaren jokoan parte hartzen dute, bertan seinuen esanahia aldez aurretik
zehaztuta dagoelarik: “badakigu xedapen zehatz bat lapurketari buruzkoa dela,
edo dibortzioari buruzkoa...e.a”. Eta ondoren, xedapen horren ulermen hau
oinarri hartuta interpretazioa erabili daiteke ulermen hura zehazteko,
zuzentzeko, e.a.

Epaileek haien aurrean planteatzen zaizkien arazoak konpondu behar dituzte.
Aplikazio judizialean, auzi batetan parte hartzen duten alderdiek
epailearengana jotzen dutenean arazo bat konpontzeko egoera ezberdinen aurrean
aurki gaitezke:

   1. Alderdiek eta epaileak aplikatu behar den arauaren interpretazioaren
      aukeraketan inongo desadostasunik ez dutela agertzen.
   2. desadostasunak agertzen direnean, epaileak aukera guztien artean erabaki
      beharko du; desadostasun horiek 3 motatakoak izan daitezke:

2.1.) Xedapena bera argia den ala ez esaterako orduan ez bada akordiorik
existitzen
2.2) Xedapena argia dela esaten dute alderdiek baina bakoitzarentzat argitasun
hori mota ezberdinekoa bada.
2.3.) Xedapenaren argitasun faltari buruzko akordioa dago, baina beraz ez dago
xedapen horri egotzi behar zaion esanahien artean akordiorik.

Baina normalean, esan behar dugu, esamolde edo hitz batek berez ez dituela
desadostasunak sortzen, eta esamolde edo hitz hori testuinguru batetan kokatzen
dugunean sortzen dira normalean desadostasunak.

Adb. KE 15. art. Denek bizitzarako eskubidea dute. Hau printzipioz
desadostaunik sortzen ez duen xedapena da, bain ademagun abortu supostu baten
aurrean gaudela, KE ko 15.art-k oraindik jaio ez direnen eskubideak jasotzen
dituen ala ez aztertzean ziur desadostasunak sortuko direla.

3.2.- ZALANTZA (EDO DESADOSTASUNA) INTERPRETATZEKO ABIAPUNTU GISA

Orain arte esandakoa laburbilduz esan behar dugu hitz/ esamolde/ xedapen bat ez
dela berez argia edo iluna, eta beraz horiek argiak edo ilunak
badiranorbaitentzatizango direla argiak edo ilunak kasu bakoitzean. Beraz esan
dezakegu xedapen legalen argitasuna edo iluntasuna erlatiboa den zerbait dela,
norbaitekin erlazioan dagoena gainera.

Legearen aplikazioan gainera hitzen zentzua bera aztertzeaz gain kontutan hartu
behar dugu xedapen horiek pertsona zehatz batzuei leku zehatz batzuetan eta
momentu zehatz batzutan gertatutako egitateei aplikatu behar zaienez, xedapen
bat egoera batetan argia izan daiteken bitartean beste une edo leku batetan
argitasun hura galdu dezakeela.

Kontutan hartu behar dugu, beraz, xedapen bat ez dela interpretatzen bere
esanahia eztabaidagarria delako, eztabaidatua delako baizik. Modu berean,
alderdiak eta epaileak xedapen baten esanahian ados agertzen badira, xedapen
hura argia dela esango da.

Azalpen honen inguruan esan behar da interpretazio prozeduran xedapen bati bere
esanahi literala egozten bazaio honek ez du esan nahi ez dela interpretaziorik
eman, esanahi literalaren egozpena interpretazio prozeduraren emaitza izan
delarik.

            IV.-_ZALANTZAK_SORTARAZTEN_DITUZTEN_HIRU_TESTUINGURUAK

Aurrretik aipatu izan dugu xedapen baten argitasun eta iluntasuna
aldarrikatzerakoan kontutan hartu behar zirela zenbait elementu: lekua,
egitateak, pertsona....

Baina honetaz gain, zalantza horiek hiru testuingurutan aurki ditzakegu
(WRÓBLEWSKI, 1985:49-58):

   1. HIZKUNTZAZKO TESTUINGURUA
   2. TESTUINGURU SISTEMIKOAN
   3. TESTUINGURU FUNTZIONALAN

4.1.- HIZKUNTZAKO TESTUINGURUA

Zuzenbidearen Teoriak gehien aztertu duen testuingurua da eta horregatik hemen
ere azalpen zabalago bat izango du. Modu honetara hizkuntzaren egiturari
buruzko ideia batzuk gogoratuko ditugu. Hartarako kontutan izan behar dugu
hizkuntzako zeinuen artean badaudela mota ezberdinekoak direnak:

   1. Hizkuntzaz kanpoko elementuei buruzko hizkuntzazko zeinuak:

Gogoratu, hitz baten esanahiari buruz hitzegitean haren denotazioa edo
extentsioari buruz (hitz horrekin izendatuak diren gauzen multzoa) eta
konotazioa edo intentsioari buruz (hitz horren denotazioaren barnean egoteko
gauza batek izan beharko dituen ezaugarriak) galdetzen dugula.

Bestalde hitz baten esanahiaren arazoekin aurkitzen garenean bi motatako
arazoekin aurkitzen ginen ANBIGUOTASUNA eta ZEHAZGABETASUNA.

2) Hizkuntzaz kanpoko erreferentziarik gabeko zeinu linguistikoak- logikoak edo
sintaktikoak deiturikoak-: Hauen helburua hizkuntzako entitate horiek haien
artean erlazionatzea da. Hauen artean bi motatakoak bereizten ditugu:

2.1.- KONEKTIBAK (ezeztapenak,konjunzioak, disjunzioak...)
2.2.- ZENBATZAILEAK: denak, bat ere ez, batzuk...

Ezin izango dugu esan hizkuntzako zeinuak anbiguoak direnik baina bai ordea
zehazgabeak.

4.1.- ANBIGUETATEARI BURUZ

Anbiguotasuna bai predikatuei eta baita zeinu sintaktikoetan eman zitekeela
ikusi genuen, eta beraz, esakune edo eta xedapen bat anbiguo izango da osatzen
duen hitzen batek esanahi bat baino gehiago badu edo esakunea edo xedapena
sintaktikoki zalantzak sortzen dituelako. Lehenengo kasuak anbiguotasun
semantikoaren izena jasoko du eta bigarrenak anbiguotasun sintaktikoa.

4.1.1.- ANBIGUETATE SEMANTIKOA

Predikatuen esanahien ezaugarri bat da. Predikatu bat anbiguo izango da beti
“zer ulertzen da...?”Galderak zenbait erantzun onartzen dituenean. Baina
azalpena argiagoa izan dadin honako bereizketa hau egingo dugu:

1.- Termino edo hitz deskribatzaileen anbiguotasuna: Zuzenbidean erabiltzen
diren zenbait termino, -hitzkuntza arruntean gertatzen den bezala-, anbiguoak
dira. Anbiguotasun hau semantikoa izan daiteke, beste batzutan anbiguotasuna
prozedura-produktuari egotzi behar zaio (Adb. Eraikuntza hitzak eraikitzeko
prozedura edo eraikitako produktuari buruz erreferentzia egin diezaioke.), eta
beste kasu batzuetan hitz bera hizkuntzako testuinguru ezberdinetan erabili
daiteke esanahi ezberdinekin, edo hitz baten esanahi metaforikoari buruz hitz
egin daiteke... e.a.

Edozein herrialdetako hizkuntza legalean ere hizkuntzazko anbiguotasun ugari
aurkituko ditugu, horietako batzuk hizkuntza legalak hizkuntza arruntarekiko
duen menpekotasunagatik emango dira eta beste batzuk hizkuntza legal berak
sortzen ditu; teknifikatutako terminoei buruz hitz egiten dugu hain zuzen ere,
hauek hizkuntza arrunteko terminoak izanik hizkuntza legalaren baitan
sartzerakoan esanahi berezia lortzen dutelarik.

2.- Balorazioko esamolde edo terminoen anbiguotasuna: Zuzenbidean oso ugariak
dira baloraziozko termino edo esamoldeak: kalte larria, administrazio
desegokia, ohitura onak... e.a. Esamolde edo termino hauek interpretatzerakoan
interpretatzaile bakoitzak bere balore edo ideia propioen arabera egingo duenez
jarduera hura, esamolde horiek modu ezberdinetara interpretatuko dira,
interpretatu behar duenaren baloreen arabera emaitza ezberdina izango delarik.

4.1.2.- ANBIGUETATE SINTAKTIKOA

Anbiguotasun hau ez dugu hitzen esanahian edo eta sintagmetan aurkituko, eta
xedapena edo eta esakunea osatzen duten hitzek haien artean erlazionatzean
sortzen den anbiguotasuna izango da.

Adb. “Emakumeak eta gizona, 65 urte betetzen dituztenean, pentsio bat eska
dezakete.”65 urteko gizonek soilik? 65 urteko emakumeek soilik? Batak zein
besteak?


4.1.3.- ANBIGUETATE PRAGMATIKOA

Zuzenbideko testuetan ez da oso ohikoa mota honetako anbiguotasunik aurkitzea.
Hauek hizkuntzak betetzen dituen helburuei buruz zalantzak sortzen direnean
ematen dira. Hauek Zuzenbideko testuetan ematen ez direla esan ohi da,
normalean esamoldeetan beharrezkoa, baimenekoa, ahalmenekoa, aukerakoa...
motatako terminoak erabiltzen direlako, baina adibide bat izan zitekeen: “X
jaunak asanbladan parte hartu behar du”. Esakune hau modu ezberdinetara uler
daiteke:

    * baimeneko arau bat bezala
    * Aginduko arau bat bezala
    * Edo osaketa arau bat bezala. X jaunak osatzen du asanblada...

4..2.- ZEHAZGABETASUNARI BURUZ

Zehazgabetasun semantikoari buruz hitz egin daiteke soilik, zehazgabetasunak ez
baitie elementu sintaktikoei eragiten. Predikatu bat zehazgabea izango da
predikatu horrek zeri buruzkoa da? Galderari erantzun zalantzakor bat ematen
badio.

Hemen ere egokia izan daiteke kontzeptu deskribatzaile eta balorazioko
kontzeptuen zehazgabetasunaren arteko bereizketa egitea.
    * zehazgabetasun_deskribatzaileko zenbait supostu aurki ditzakegu hizkuntza
      orokorrean: ezaugarriak adierazten dituzten hitzak (adb.”gaztea” hitza,
      noiz edo zein adinarekin uzten dio pertsona batek gaztea izateari?);
      zehazgabetasun konbinatorioa deitzen dena, hau da, kasu batzuetan hitz
      baten erabilpena ez dago termino horri berezkoak diren ezaugarriekin
      osatuta (adibidez, “jokoa” hitza futbola, loteria.... izendatzeko erabili
      daiteke, baina berez ez du aipatzen hitz horren erabilpenerako
      ezinbestekoa den ezaugarririk izendatzen); beste zehazgabetasun mota bat
      osatzen dute haren erabilpenerako ezaugarrien zerrenda itxi bat ematen ez
      duten hitzek (adibidez, Sententzia bat arbitrarioa dela esaten denean ez
      da Sententziek azaldu ditzaketen arbitrarietate arrazoien zerrenda itxi
      bat ematen); zehazgabetasun potentziala ere aurki dezakegu, honen arabera
      hitz zehatzenek ere egoera berezien aurrean aplikazioan zalantzak sor
      ditzaketelako (adibidez, badakigu zer den boligrafo bat, baina hitz bera
      erabiliko genuke gazteleraz idatzi nahi duguna ingelesez idatziko balu?)
Testu legalek ere zehazgabetasuneko eredu ugari aurkezten dizkigute, kontutan
izan testu legal horiek hizkuntza arruntetik eratorritako terminoen bidez
eraikitzen dela, baina honetaz gain kontzeptu juridiko edo teknikoen
zalantzagarritasunarekin ere aurkituko gara arlo juridikoan.

    * zehazgabetasuna_balorazioko_terminoetan:Honen inguruan zalantzan jarri
      ezina da sistema etiko bereko partaideen artean ere balorazioko termino
      hauen interpretazioan eztabaidak sortuko direla.

4.2.- TESTUINGURU SISTEMIKOA


Azaldu ditugun zehazgabetasun linguistiko guzti horiek ez gaituzte erratu
behar, hau da, berez egunerokotasunean jendea ez da komunikazio prozeduran
etengabe zalantzen aurrean aurkitzen, normalean jendea haren artean
komunikatzen denean prozedura hura arazo gabe gauzatzen delarik. Baina hau
horrela izanik zergatik ez da gauza bera gertatzen legegintza arloan?

Kontutan hartu behar da xedapen bakoitza Dokumentu arauemaile baten barnean
kokatzen dela, dokumentu arauemaile hori bere gainetik dauden beste elementu
batzuen barnean kokatzen dela eta hala gertatzen da behin eta berriro
Ordenamendu juridikoa bere osotasunean bereganatu harte.

Xedapenen arteko harreman hauen ondorioz ematen diren arazoen artean honako
hiru hauek aztertuko ditugu:

   1. Aurresuposizioa
   2. Bateraezintasuna
   3. Errepikapena

4.2.1.- AURRESUPOSIZIOA

Honek esan nahi du kasu batzutan zenbait xedapenek beste xedapen batzuetara
bideratzen gaituztela eta beraz lehenengo xedapenaren esanahia bigarren
xedapenaren esanahiaren eraginpean gelditzen dela.
Beraz lehenengo xedapenaren esanahia ulertzeko bigarren Xedapena ulertu behar
izango dugu.

Adb. Ez da zigorgarria izango ez-zilegia den agindu baten betearazpena, Legeak
agindua bete behar duenari ez dionean agindu horren zilegitasunari buruzko
inongo kontrolik onartzen. (Adb. Kasu honetan hau ulertzeko Militarren kasuei
buruz ari garela interpretatu behar izan dugu, edo egoera berezi batetan, setio
kasuan bederen).

Xedapenen arteko erlazio hauetan mota ezberdinetako arazoak eman daitezke:

   1. Aurresuposizio_berari_egozten_zaizkion_arazoak: kasu batzuetan zenbait
      xedapen esanbidez beste xedapen batzuk existitzen direla esango dute eta
      beraz ez da zalantzatan jarriko horietara jo beharko dugunik.

Baina beste kasu batzuetan beste xedapen batzuetara jo beharko dugula isilbidez
esan daiteke, eta beraz, ez da guztientzat argia izango beste xedapen horretara
jo beharko den ala ez.

   1. Aurresuposatutako_xedapen_orokorrari_dagokionez ere zenbait arazorekin
      aurkitzen gara: demagun xedapen batek oraindik sortu ez den xedapen
      batetara bideratzen gaituela, egoera horretan zein da lehenengo
      Xedapenari egotzi behar zaion esanahia?

4.2.2.- BATERAEZINTASUNA

Aurretikikusi genuen bezala, Ordenamendu Juridikoak legegile ezberdinek
sortutako eta une ezberdinetan sortutako xedapenen multzo batez osatutako
sistema da. Egoera honetan ezinezkoa da Sistema guztia erabat bateragarria
izatea, baina ikusi dugunez ere sistema Juridikoaren bateragarritasuna
aldarrikatzen saiatzeko zenbait teknika sortu dira, epailea sistema koherentea
izango balitz bezala arituko delarik. Suposaketa honek badu bere arrazoia,
zuzenbidea aplikatu behar duten operadoreak jarduera zehatza batzuk eta ez
beste batzuk egitera bideratzea hain zuzen ere.

Dena den, bateraezintasun hitzak itzulpen ezberdinak izango ditu:

   1. INKONSISTENTZIA EDO KONTRADIKZIOA
   2. INKOHERENTZIA


   1. INKONSISTENTZIA

Inkonsistentzia dagoela esan ohi da xedapen biren esanahiak bateraezinak
direnean (juristek antinomiak terminoa sortu dute). Antinomiei buruz esandakoa
onartuko dugu, baina orduan askoren ustez arazoa erraz konponduko litzateke,
edo maila gutxiago duen xedapena baztertuz, edo orokorragoa dena baztertuz edo
eta aurrekoa den araua baztertuz. Hala ere arazoa konplexuagoa da, aztertzen
ari garen xedapenak legegileak izanik halabeharez dokumentu legegileen
kontserbazio printzipioari buruz hitz egin behar dugulako (TARELLO, 1980:146-
150)

Bateraezintasun larriena xedapen baten esanahia konstituzio mailako xedapen
batekin bateraezintasuna sortzen duenean sortzen da.

Aurreko ikasgaietan esan dugun bezala antinomiak arauei afektatzen diete, ez
xedapenei, eta beraz bi arauren artean bateraezintasuna dagoenean, dokumentu
legegileen kontzerbazio printzipioan oinarrituz Epaileek egingo dutena honakoa
da: xedapenaren esanahi literala edo bateraezintasuna sortzen duena alboratzen
da eta xedapen horretatik lortu zitezkeen beste esanahiak aztertzen dira.
Horietako baten- bat beste xedapenekin bateragarria bada antinomia desagertzen
da eta bateraezintasunak sortzen ez dituen xedapena aplikatuko da.

Xedapen batetatik eratorritako arau guztietatik bat ere ez bada bateragarria
beste xedapen batekin, dagokion antinomiak konponetzeko irizpidea aplikatuko
genuke, hori konpondu arte. Baina edozein kasutan INTERPRETAtzeko ahalegina
egon da.

   1. INKOHERENTZIA

Definizio hau nahiko konplexua da, eta ez daude hura definitzeko irizpide
zehatzak. Horregatik zuzenbideko adituek horren inguruko definizioa adibideen
bidez emango digute. Horra hor adibide bat: Pentsa dezagun legegileek
zirkulazioan segurtasuna bermatzeko asmoz edo gasolinaren kontsumoa murrizteko
asmoz zenbait autoren abiadura murriztea erabakitzen duela, demagun gorriak
diren autoena adibidez. Printzipioz ezin dugu esan bateraezina denik
segurtasunaren bermea bilatzea eta gorri koloreko autoen abiadura murriztea,
baina zer nolako harremana du koloreak segurtasunarekin? Horregatik esango
genuke hartutako neurria segurtasuna babesteko inkoherentea dela.

Koherentziak arrazionalitate instrumentalarekin harreman estua du. Erabilitako
bidea edo prozedura helburu bat lortzeko inkoherentea dela esan ohi da, helburu
hura lortzeko egokia ez denean. Egokitasun falta hura emango da hasieratik
helburu hura lortzeko hartutako bideak egokiak ez direnean, edo hasieran
egokiak ziren medioak egokiak izateari uzten diotenean helburua edo baldintzak
aldatu egin direlako.

Interpretaziora itzuliz, batzutan gertatzen da xedapen bat (esanahi argi bat
duena) ez dela sistema juridikoko beste parte batetan azaldutako helburua
lortzeko aproposa, edo helburu hura aldatu delako eta beraz xedapen horrek
lehen zuen ahalmena galdu egin duelako. Hau da, interpretatu beharko da.

4.2.3.- ERREPIKAPENA

Errepikapena Xedapen ezberdin bik esanahi bera dutenean emango da. Hau esatean
ez da oso ondo ulertzen zergatik esaten den errepikapenak zalantzen iturri bat
bilakatzen dela, berez kontrakoa esaten ari dela iruditu dezakeelarik, hau da,
esandakoa indartzen duela errepikapenaren bidez.

Hala ere, epaile eta doktrinario askoren ustez errepikapenak akatsak dira bi
arrazoiengatik: Lehenbizi uste da errepikapenak preskripzio edo aginduen
indarra gutxitzen dutela; hauen ustez errepikatutako mezu batek indarra galtzen
du jendea mezu hura entzuteari ohitu egiten zaiolako. Bigarren arrazoi bezala
esaten da errepikapenak legegilea ahula dela adieraz dezakeela, agindu bat
errepikatzen duenean lehenengo aginduari jaramon egiten ez zaiolako izango
baita.

***** Mota honetako arrazoiketei aurre egiteko esan izan da “legegilea ez dela
errepikatzen” eta errepikapen horiek beraz, irudi huts bat direla. Eta beraz
epailea aplikagarria den xedapen batekin aurkitzen denean eta konturatzen
denean horren antzeko beste bat existitzen dela (edo beste batek esaten dionean
antzekoa den beste xedapen bat existitzen dela), xedapen bati egotzi beharko
dion esanahia aldatu beharko du bi xedapen horiek errepikapen hutsak ez direla
aditzera eman ahal izateko. *****

Hemen ere “dokumentuen kontzerbazioaren aldeko printzipioak” parte hartuko du.
Kasu honetan epaileak egin beharreko lana xedapenei esanahi ezberdinak egoztean
datza, modu honetara horietatik bat ere ez soberakoa izan ez dadila lortzeko.


4.3.- TESTUINGURU FUNTZIONALA

Testuinguru linguistikoak xedapenak modu isolatuan aztertzen eta azaltzen ditu.
Testuinguru sistemikoak gogoratzen zigun sistema Juridikoak elkarrekin
harremanean zeuden xedapen edo eta arauekin osatuta dagoela. Baina xedapenek
sistema juridikoaren baitan duten harremanera mugatuko bagina Lege testuetara
mugatuko genuke gure azalpena eta kontutan izan behar da lege bat sortzen
denean ez dela soilik Sistema juridikoan beste testu bat sartu nahi, legeak
sortzerakoan legegileak helburu sozialen bat lortzea espero duelako.

Beraz legea interpretatzen denean epaileak kontutan hartu beharko du berak
ematen duen interpretazioa lege horrek dituen helburuak lortzeko baliagarria
den ala ez.

Gerta daiteke xedapen baten aplikazio literala berez argia izatea, baina
supostu zehatz batetarako aplikatzean bere interpretazio literala arrazoiaren
kontrakoa izatea (irrazionala), supostu hura ez-ohizkoa delako, edo legegileak
xedapena sortu zuenean ezin zuelako pentsatu zientziak izango zituen garapenak
zein maila arte hel zitezkeen e.a. Egoera horietan Epaileek hasieran argiak
ziren xedapen horien esanahia aldatu beharko dute, interpretazio berri bat
egiten saiatu beharko dira. Jurisprudentziaren azterketa batek hau hobeto
ulertzen lagunduko digu.(PARELMAN, 1979: 2. eta 3. kap.)

Aurretik aipatu izan dugu hasiera baten argia iruditzen zaigun xedapen baten
aplikazio literala testuinguru zehatz batetan arrazoiaren kontrakoa izan
daitekeela. Hauxe da Alemaniako Inperioaren Auzitegiaren kasua: Garai hartan
kode penaleko 242. artikuluak lapurketa beste baten ondasun higigarri bat
bereganatzeko ekintza bezala definitzen zuen. Auzitegi honek beraz artikulu
horretan oinarrituz elektrizitatearen lapurketa artikulu horren bidez
tipifikatuta ez zegoela esan zuen, elektrizitatea ez baitzuen ondasun
higigarritzat hartzen. Auzitegi honen erabakiak Alemaniako Legebiltzarrari
artikulu horren erredakzio berria egitera derrigortu zion. Baina erredakzio
berriak zehazki aipatzen zuenez elektrizitatearen lapurketa tipifikatua egoteko
beharrezkoa zela eroale baten bidez egitea, Auzitegi honek ukatu egin zuen
lapurketa beste modu batetara egiten bazen tipifikatuta egongo litzatekeela.
Auzitegiaren zorroztasunak legea berriz ere aldatze derrigortu zuen.

Azkenean hiru testuinguru hauei buruz esan daitekeena zera da, zalantzak
sortzeko balio dutela uste bada ere, askotan zalantzak argitzeko ere balio izan
dutela eta horregatik dira hain garrantzitsuak.

**** V.-_INTERPRETAZIO_ZUZENTARAUAK ****

Xedapen baten esanahia ez bada argia interpretazioaren bidez argitu beharko
dugu. Interpretatzeko zuzentarauek, beraz, une horretan hartzen dute indarra.
Zuzentarau esamoldea erabiltzeko dagoen arrazoia oso sinplea da, hizkuntza
zuzentzaile (direktibo) eta hizkuntza adierazlearen (indikatiboa edo
kognitiboa) arteko ezberdintasunagatik. Adierazle horrekin bat eginez,
zuzentarauek jasotzailearengan eragitea bilatzen dute, hizkuntzaren adierazle
diren esamoldeek aldiz, deskribatzea bilatzen dutelarik.
Interpretazio zuzentarau hauek helburu BIKOITZA bete dezakete:

   1. HEURISTIKOA: Zuzentarauak xedapen bati egotzi behar zaion esanahia zein
      den asmatzeko baliagarriak izan daitezke.
   2. JUSTIFIKATZAILEA: Xedapen bati egotzi behar zaion esanahi zein izan behar
      den justifikatzeko balio daitezke.

Ezin da besterik gabe suposatu edo eta besterik gabe ukatu epaileak
interpretatzeko zuzentarau hauek helburu bikoitzarekin erabili ditzakeela.
Baina hala ere, xedapen baten esanahia asmatzeko prozedura iluna zaigun
bitartean (ezin dugulako epaileek pentsatzen dutena asmatu), Sententzien
arrazoiketan epailearen arrazoiketak edo epaiaren motibazio arrazoiak agertu
behar dira eta horiek bai dira kontrolagarriak. Modu honetara orain epai
judizialetan sarritan agertzen zaizkigun interpretazioari buruzko zuzentarauen
azterketari ekingo diogu, baina ezin izango dugu aldez aurretik finkatu hauek
epaileei epaiak emateko baliagarriak zaizkion ala ez adierazteko.

Interpretatzeko zuzentarau guztiak ez dira berdinak, batzuk noski, beste batzuk
baino indar gehiago izango dute eta horien artean beraz bereiz ditzakegu:

   1. Beharrezkoak: justifikaziorik gabe interpretatzerakoan kontutan hartu
      behar direnak
   2. Komenigarriak: Errespetatzea komenigarria izaten direnak
   3. Onargarriak: Erabili daitezkeenak

Interpretazio zuzentarau hauen azterketa bat egingo dugu orain, baina kontutan
izan behar duzue azalpen honetan erabiltzen den sailkapena ez da zuzentarau
garrantzitsuenetik hasten eta garrantzi gutxien duen zuzentarauaren
azalpenarekin amaitzen; egoerak erabat aldatzen dira sistema juridiko
ezberdinetan, baina didaktikoki sailkapen bat egin behar dugu eta baten
azterketarekin hasi behar da beti.

Interpretazio zuzentarau hauek EDUKIAGATIK bereiz ditzakegu:

   1. Lege jatorria duten zuzentarauak
   2. Kultura juridikoaren zuzentarauak
   3. Jurisdikzio aurrekariak
   4. Doktrina


5.1.- LEGE JATORRIA DUTEN ZUZENTARAUAK

5.1.1.- DEFINIZIO LEGEGILEAK
5.1.2.-INTERPRETAZIO LEGEAK
5.1.3.- KONSTITUZIOAREN INTERPRETAZIOARI EGOKITZEKO LEGEZKO OBLIGAZIOA
5.1.4.- INTERPRETAZIOARI BURUZKO XEDAPEN OROKORRAK
5.1.5.- INTERPRETAZIOARI BURUZKO XEDAPEN BEREZIAK





5.1.1.- DEFINIZIO LEGEGILEAK

Lege batetan agertzen den termino edo esamolde baten definizio bat da.
Legegileak, definizio legegile hauekin bilatzen duen helburua definizio hauen
esanahia argiagoa egitea da, haien aplikazioa ziurragoa bihurtuz.

Denboraldi batetan definizio hauek lotesleak izango ziren ala ez eztabaidatzen
zen, termino batek esan nahi zuena arazo teoriko bat baitzen eta beraz,
interpreta eta eztabaida zitekeena. Baina honek definizio legegileen izaerari
buruzko ezjakintasun bat aditzera ematen du. Beraz beharrezkoa egiten da
argiketa bat egitea. Hiztegietan aurkitzen ditugun definizioek hitz baten
hizkuntzako erabilpenean atxikirik duten esanahia edo esanahiak azaltzen
dituzte. Definizio mota honi lexikala deritzo. Baina definizio legegileek ez
dute termino batek hizkuntzan duen funtzionamendua deskribatzea lortu nahi,
termino horien esanahi ugarien artean bat aukeratu edo berri bat asmatzea
bilatzen dutelarik. Definizio horri ESTIPULATIBOA deritzo. Legislazioak
definizio estipulatiboak soilik bereganatzen ditu; horregatik, terminoen
esanahia (definizio legegileen objektua) ez da gramatikarien eta doktrinarioen
artean eztabaidatzeko zerbait.

Gaur egun modu baketsuan onartzen da definizio hauek Epailearengan izaera
loteslea dutela, baina zein mailatan? Honen inguruan gauza bi aipatu behar
dira:

1) Legeak zenbait termino edo esamoldeen esanahia mugatzen duten definizioak
jasotzen ditu. Baina definizio lan hura egiteko Legeak erabiliko dituen
terminoak ez daude definiturik. Normalean definizioa behar zuten terminoak
baino zehatzagoak izango dira, baina honek ez du esan nahi interpretatuak izan
beharko diren esparruak ez dituztenik. Hau da, definizio legegileak xedapen
legegileak dira, eta beste edozein xedapen bezala, beharbada interpretatuak
izan beharko dira haien esanahia zein den jakin ahal izateko

2) Egin beharreko beste aipamena definizio legegileen aplikazio eremuarena da.
Termino baten definizioak xedapen bakar batentzat balio du soilik ala termino
hura agertzen den lege batetako xedapen guztientzat baliagarria izango da? Ala
termino hura jasotzen duten edozein legeko xedapenentzat? Galdera honi ez zaio
gaur egun erantzun zehatzik eman; horren kontra esan izan da termino baten
esanahi juridikoa ez duela soilik definizio legegileak ezartzen, esanahia
legegileak xedapena sortzean legearen funtzioa eta egoera soziala kontutan
hartu baitzuen.


5.1.2.- INTERPRETAZIO LEGEAK

Aurretik existitzen den Lege batetako xedapenei (edo xedapen bati) egotzi behar
zaien esanahia zein den ezartzen dituztenak dira.

Hauek definizio legegileekin antzekotasunak badituzte ere, funtsezko
ezberdintasun bat badute. Ikusi dugun bezala, definizio legegileak ez du
ezartzen hartan ezartzen dena dokumentu legegile bat baino gehiagotan
aplikagarria izango den ala ez. Interpretazio lege hauek, ordea,
interpretatutako legearen esanahia soilik ezartzen dute eta ez dira beste
dokumentuei aplikagarria izango.

Baina interpretazio legeak, definizio legeekin gertatzen zen bezala,
hizkuntzaren bidez eraikitzen direnez beharbada horiek ere definituak izan
beharko dira eta hori interpretazioaren bidez egin beharko da.


5.1.3.- KONSTITUZIOAREN INTERPRETAZIOARI EGOKITZEKO LEGEZKO OBLIGAZIOA

Batzutan, Espainiar estatuan gertatzen den bezala, legegileak epaileari
agintzen dio legeak aplikatu eta interpretatu beharko dituela ez soilik
konstituzioko xedapenen arabera, baizik eta baita Auzitegi Konstituzionalak
egindako interpretazioaren arabera (BJLO 5.1. art)

Baina behin eta berriro errepikatu dugun bezala, esan behar dugu orain ere
Auzitegi Konstituzionalak xedapen eta printzipio konstituzionalak
interpretatzen dituenean, xedapen interpretatzaileak sortzen dituela eta beraz
hauek ere interpretagarriak direla.

5.1.4.- INTERPRETAZIOARI BURUZKO XEDAPEN OROKORRAK

Hauek seigarren ikasgaian aztertu genituen eta orain gogoratuko ditugu. Sistema
juridikoek interpretazio judiziala egiteko erabili beharreko argumentuak
zeintzuk izango diren zehaztuko dute. Definizio legegile eta lege
interpretatzaileen bidez alde batetik, eta bestalde xedapen orokorren artean
ezberdintasun garrantzitsu bat aurkituko dugu. Lehenengoak objektu zehatzak
dute helburu (lege zehatz bat, xedapen zehatz bat...) eta gainera emaitza
zehatz bat preskribatzen dute (xedapen zehatz bati esanahi zehatz bat egotziko
zaio). Xedapen orokorretan ordea, metodo orokor bat aurkitzen dugu eta honek ez
du zehazten zein xedapeni aplikatu beharko zaion eta ez du emaitza zehatzik
inposatzen.

Mota honetako xedapenek duten aplikazio eremua aztertzeko ekin diezaiogun K.Z-
ko 3.1. artikuluak esaten duena gogoratzeari:

K.Z. 3.1. artikuluak dio: arauak haien hitzen zentzuaren arabera interpretatuko
dira, testuinguruaren arabera, aurrekari historikoen arabera, eta aurrekari
historiko eta aplikatuak izan beharko diren momentuaren errealitate sozialaren
arabera, horien izpiritu eta lortu nahi duten helburua kontutan hartuz.
   1. Hitzen_zentzu_propioari_dagokionez: Gure ikasgai honetan ikusi dugu
      hitzek berez ez dutela zentzu propiorik. Hala ere, ezin dugu alboratu
      hitzen anbiguotasuna (hitz berdin bat adiera ezberdinekin erabiltzen
      dela). Eta kasu honetan, zein da hitzen berezko esanahia eta zergatik?.
b)Testuinguruari_dagokionez. Testuinguru hitzarekin irizpide sistemikoa
ulertzen da. Egia esanda sistema hitzarentzat esanahi ugari erabil daitezke.
Adibidez, sistema bat osatuko dute zuzenbide iturri batek sortutako xedapen
guztiak; sistema bat osatuko dute instituzio berdina arautzen dituzten xedapen
guztiak... e.a
Beraz, zer ulertu behar dugu testuinguru bezala?
c) Aurrekari_historiko_eta_legegileei_dagokienez: Sortuko zaigun lehenengo
zalantza aurrekari historikoen esanahi zertan datza zehaztean planteatuko
zaigu. Hauen baitan aurrekari juridikoak soilik sartu beharko ditugu edo baita
ekonomikoak ere? Aurrekari legegileei dagokienez, noiz arte jo behar dugu
aurrekari horiek aurkitzeko? Eta zer egin behar da aurrekari horiek
kontrajarriak badira?
d)Errealitate_sozialari_dagokionez: Errealitate soziala argumentu egokia izan
dadin beharrezkoa da hiru baldintza hauek betetzea: Lehenbizi fenomeno sozialei
egiten zaien erreferentzien zehaztapen maila ezarri beharko zaie (hau da
onargarriak diren adibidez, gizartearen balore moralei buruzko aipamenak, edo
formula zehatzagoak behar diren). Bigarrenik, fenomeno sozial horien
existentzia frogatzeko frogabideak zehaztu beharko dira (nahikoa izango bada
epaileari gauzak horrela direla esatearekin, edo eta bere erabakiak datu
objektiboekin osatu behar dituen: estatistikak...) eta hirugarrenik,
beharrezkoa izango da materia batetan garrantzitsutzat hartzen diren baloreei
buruzko garrantzi mailaketa bat ezarri dadin, interpretatzerako orduan irizpide
amankomunak izan ditzaten epaileek. Aipatutako hiru irizpideak ordea, ez ditu
K.Z.-ko 3.1. artikuluak jasotzen.
e)Arauen_izpiritu_eta_helburua: Esamolde honen izaera erabat metaforikoa da.
Honen existentziak arauaren izpiritua zertan datza definitzeko dagoen
ezintasuna estaltzeko balio duelarik.

Amaitzeko seigarren ikasgaian komentatu genuen bezala, irizpide hauek banan-
banan modu ezberdinetara erabili daitezke, baina horretaz gain horien arteko
bateraezintasun supostu batetan zein gailendu beharko den ere ez da zehazten.


5.1.5.- INERPRETAZIOARI BURUZKO XEDAPEN BEREZIAK
Xedapen orokorretaz gain, sistema juridikoek batzutan zuzenbidearen esparru
zehatz batetarako edo eta materia zehatz batetarako erabilgarriak izan
daitezkeen interpretazioari buruzko xedapenak ere ager daitezke.

Ikusi genuen bezala, ordenamendu juridiko espainiarrean zenbait adibide aurki
ditzakegu. K.Z-ko 1281-1289 artikuluak.... baina hauek ez dira xedapen
legegileen interpretazioari buruzkoak, hauen adibiderik garrantzitsuena K.E-ko
10.2 artikuluan dugularik.

5.2.- KULTURA JURIDIKOKO ZUZENTARAUAK

Interpretazioari buruzko irizpide eta zuzentarau ugari kultura juridikoan
sortuz joan diren argumentu ugarietatik lortu izan dira. Orain erabilgarrienei
buruzko azterketa bat egingo dugu. Edozein kasutan esan behar dugu argumentu
hauek ez direla berez inolako arrazoirik gabe pilatzen joan, guzti hauen
oinarrian “legegile arrazionalaren postulatua” aurki dezakegularik, baina zein
da postulatu horren substantzia?

   1. POSTULATUAREN KONTZEPTUA:

“Legegile arrazionala” esamoldearen erabilpenarenen azterketa egiterakoan,
gutxienez hiru erabilpen agertuko zaizkigu: eredu bezala, hipotesi bezala eta
postulatu bezala.

“Legegile arrazionala” esamoldea Eredu_arauemaile bezala ulertuz gero,
legegilearen jarduera arrazionala izan dadin bete beharko dituen baldintzak
aztertuko genituzke.

Legegile arrazionala esamoldeak hipotesi bezala, gauzen egoerari buruzko
proposizio bat suposatzen du, dagozkion azterketen ondoren egiazkoa edo faltsua
dela esan ahal izango delarik.

Legegile arrazionala postulatu bezala epaileak eztabaida eta zalantzarik gabe
onartzen duen ideia da. Epaileak lege testuak interpretatuko ditu legegilea
arrazionala izango balitz bezala, baina hau ez da tesi psikologiko bat, hau da,
epaileak ez du kontutan hartzen legegilea arrazionala dela (gainera epaileek
badakite hau ez dela horrela izango), lan hura tesi metodologiko bat da, hau
da, interpretazioa burutuko du legegilea arrazionala izango balitz bezala,
nahiz eta legegilea arrazionala izatetik urrun egon.

Legegile arrazionalaren kontzeptuak eredu bezala legislazioa nolakoa izan behar
den diseinatzeko balio du (haren jasotzailea legegile erreala delarik, hau da,
legegile “errealari” zuzenduko zaio legislazio ideal horren definizioa.
Legegile arrazionalaren kontzeptuak hipotesi bezala legislazio bat zer den
frogatzeko balio du (haren jasotzailea Zuzenbidearen ikerlaria izango da); eta
legegilea arrazionala postulatu bezala benetan existitzen den legislazioa
makillatzeko balio du, izan beharko litzatekeen legislazioaren irudia eman
dezan (haren jasotzailea epailea delarik). Orain aztertuko dugu erabilpena
azkena izango da.


   1. ZER ULERTZEN DUGU ARRAZIONAL HITZAREKIN?

Sineskeriei buruzko arrazionalitatea sineskeri eta iritziei buruzko
arrazionalitate motari deritzo eta arrazionalitate praktikoa zenbait ekintza,
erabaki eta jarduera mota kalifikatzen duena izendatzeko erabiliko da. (cfr.
MOSTERÍN, 1978). Baina arrazionalitate praktikoak “sineskeriei buruzko
arrazionalitatea” duenez bere baitan honen azalpenarekin hasi beharko gara.

Uste dezakegu kotxe bat gidatzeak alkohol ugari edan ondoren arrisku bat sor
dezakeela, eta gauza bera autoa gidatzea asteartea izanik, hilabeteko 13. eguna
bada. Baina zein ezberdintasun aurki dezakegu bi sineskeri horien artean?
Lehenengoa datu estatistikoen bidez argudiagarria dela eta bigarrena ez dela
esperientzian oinarritutako datuetan oinarritzen. Justifikazioa, beraz,
sineskeri arrazional eta arrazionalak ez direnen arteko bereizketa egiteko
baliagarria zaigu.

“Arrazionalitate praktikoak” “sineskerien arrazionalitatea” suposatzen du baina
aldi berean hura gainditzen du. Arrazionalitate praktikoak honako bost
baldintza hauek bete behar ditu:

1.- Lortu nahi diren helburuak zeintzuk diren jakitea
2.- Lortu nahi diren helburuak betetzeko bere esku dauden bitartekariak
zeintzuk diren jakitea.
3.- Bitartekariak erabili lortu nahi diren helburuak betetzeko
4.- Lortu nahi diren helburuen azpian hurbilen dauden helburuak subordinatzea
5.- Azken instantzian lortu nahi diren helburuak haien artean bateragarriak
izan beharko dira.

Bost baldintza hauek betetzean BARNEKO ARRAZIONALITATEA lortzen da, hau da,
norberak dituen uste eta sineskeriak oinarri hartuta lortzen den estrategia bat
da azken finean, baina arazoak saihesteko, beharrezkoa izango da norberak duen
barne arrazionalitate hau KANPOKO ARRAZIONALITATEAREKIN osatzea, pentsa bestela
gerta zitekeen: edozein “zorok” bere helburuak bete zezakeen bost baldintza
horiek bere ikuspuntu/ helburuen arabera beteko balitu. Legegile arrazionalaren
postulatuak bi arrazionalitate eredu horiek jasoko ditu bere baitan.


C)LEGEGILE ARRAZIONALAREN EZAUGARRIAK

Aipatu dugun legegilearen arrazionalitate horrek lau ezaugarri izango ditu
autoreen ustez (cfr. EZQUIAA, 1994):

1.- ARRAZIONALITATE LINGUISTIKOA
2.-.A ARRAZIONALITATE PRAXEOLOGIKOA
3.- ARRAZIONALITATE EPISTEMOLOGIKOA
4.- ARRAOZIONALITATE AXIOLOGIKOA

1.- ARRAZIONALITATE LINGUISTIKOA:

Legegileak alde batetik hizkuntza orokorra modu egokian erabili behar du eta
bestalde hizkuntza juridikoan erabiltzen diren terminoak ondo erabili behar
ditu.
Hasteko, xedapen legegileei bere herrialdeko hizkuntzak onartzen dituen
esanahien arauekin bat egiten duen zentzu bat egokituko zaie. Legegileak hitz
bati egokitzen zaion adiera aldatu nahi badu, hau da, hizkuntza orokorrean
erabiltzen den erabilpenetik baztertu eta berri bat egotzi nahi izatekotan,
DEFINIZIO LEGEGILE, INTERPRETAZIO LEGEen bidez .... e.a. egingo luke.

Arrazionalitateak beraz, gauza bera definitzeko termino ezberdinak erabiltzea
debekatzen du.

Honetaz gain, arrazionalitateari beste elementu batzuk eransten zaizkio, lege
bati titulu egoki bat ezartzearena, lege testuaren egitura egokia erabiltzea...
e.a. Modu honetara, nahiz eta legegilea xedapenean modu argian ez adierazi,
bere helburuak lege egitasmoan, edo aurretiazko testuetan defini zezakeen eta
modu honetara testuaren esanahia finkatzeko aukera izango genuke.

Arrazionalitate mota honen baitan interpretazioari buruzko honako argumentuak
koka genitzake:

a).-IRAUNKORTASUN TERMINOLOGIKOA: Legegileak hitzak/terminoak lege guztietan,
edo gutxienez lege testu berdinaren baitan, esanahi berdinarekin mantentzen
ditu.

b).- A KONTRARIO ARGUMENTUA: Legean expreski araututa ez dagoen supostuari ez
zaio beste supostu batentzat araututa dagoen arauketa aplikatu behar: “
legegileak lehenengo supostuari arauketa zehatz bat eman nahi izatekotan hura
emango lioke eta ez litzateke beraz isilik geldituko, supostu bat arauketarik
gabe utziz.”

d).- A RUBRIKA ARGUMENTUA: Legegileak bere asmoak “argi” uzten ditu xedapen
bakoitza titulu, liburu, kapitulu... zehatz baten barnean kokatzen duenean.

e).- ARGUMENTU PSIKOLOGIKOA: Xedapen baten esanahia hura ematen duenaren
borondatearekin bat dator, eta borondate hori legearen arrazoiketetan,
preanbuluetan eta prestaketa lanetan agertzen da bereziki.


2.- ARRAZIONALITATE PRAXEOLOGIKOA:

Honen edukia oso zabala da. Lehenbizi esan beharko genuke legegileak ez duela
ezer ere egiten beharrezkoa ez bada, ez duela besterik gabe xedapen bat
errepikatzen eta beraz sistema legegilea antolatzen duenean, lan hura
“logikoki” egingo du. Gainera legegile arrazional batek sistema legegilea
etengabe eta modu koherente batetan antolatzen du. GAinera

Arrazionalitate honetatik ere zenbait argumentu interpretatzaile lortzen
ditugu:

a.- ARGUMENTU EKONOMIKOA: xedapen bati esanahi bat baino gehiago egotz
dakiokeenean, beste xedapen baten esanahiaren errepikapen hutsa suposatzen
duenean alboratu behar da.

b.- KOHERENTZIA ARGUMENTUA: Xedapen baten esanahi bat baino gehiago egotz
dakiokeenean, beste xedapen baten esanahiaren errepikapen hutsa suposatzen
duenean alboratu behar da.

d.-A SIMILE ARGUMENTUA:Epailea esanahi iluneko xedapen bat interpretatzeko,
esanahi argiago bat duen beste xedapen baten arabera interpretatu beharko du.

e. A FORTIORI ARGUMENTU: Xedapen ilun bat interpretatzeko, beste xedapen bat
erabili, bere “ratio” edo arrazoia interpretatzen ari den xedapenerako
aplikagarriagoa izango delarik.

f.- PRINTZIPIOETAN OINARITZEN DEN ARGUMENTUA: Xedapen baten esanahiak ugariak
direnean, Sistema Juridikoko printzipioetara egokien moldatzen den esanahia
aukeratuko du Epaileak.

g.- ARGUMENTU TELEOLOGIKOA: Legeak helburuak betetzeko medioak direnez,
xedapenak lortu nahi dituzten helburu horien arabera interpretatu beharko dira.

h.- ARGUMENTU PRAGMATIKOA: Xedapen batek esanahi bat baino gehiago badauzka,
xedapen horren helburua lortzeko baliagarria den esanahia aukeratuko da.




3.- ARRAZIONALITATE EPISTEMOLOGIKOA:

Honi buruz gauza gutxi esan ohi da. Honen mezua honakoan labur genezakeen:
Legegileak bere garaiko asmakuntza zientifiko/ sozialak... ezagutzen ditu,
batez ere sozio-teknikoak. Arrazionalitate honen esparruan honako argumentuak
aurki genitzake:

a.- GAUZEN NATURARI BURUZKO ARGUMENTUA: Xedapen bati egotzi behar zaion
esanahia hura aplikatuko den esparruari begira egingo da.

4.- ARRAZIONALITATE AXIOLOGIKOA:

Legegile arrazionalak bere garaiko gizarteko baloreen sistema onartu eta
ezagutzen du eta beraz bere jarduera guztia balore horien errespetura
bideratuta dago:

a.-ARGUMENTU APAGOKIKOA: Xedapen baten esanahien artean zentzugabeko egoerak
sortzen dituztenak baztertu beharko dira, edo zentzuarekin kontrajarriak
direnak.
b.- ARGUMENTU EKITATIBOA: Xedapen bati eman behar zaion esanahiak Ekitatearekin
bat egin behar du, hau kasu bakoitzeko justiziaren ideiarekin bat egin behar
duelarik
Ikusi dugunez, argumentu ugari daude, baina ez dira hierarkizaturik aurkituko,
eta beraz zein erabili? Hori izango da planteatuko zaigun arazoa haien arteko
bateraezintasun edo gatazka ematekotan.

5.3.- AURREKARI JURISDIKZIONALAK

Epaileak egiten duen interpretazio lanean eragina duen beste elementu bat gai
berdinari buruz aurretik emandako Sententziak izango dira. Jurisdikzio
Aurrekariaren erabilpena, dena- den, ezberdina izango da Sistema juridikoaren
ezaugarrien arabera, pisu edo erabilpen ezberdin hori lau elementuren menpe
dago:

   1. esparru instituzionala
   2. esparru objektiboa
   3. egituraren esparrua
   4. eraginkortasunaren esparrua

5.3.1. ESPARRU INSTITUZIONALA

Sistema juridiko batetan dagoen antolakuntza judizialetik eratortzen da. Epaile
baten erabakiak beste epaile batek geroago emango duen epaian erabakizeko
argumentu bezala erabili daiteken ala ez esatea justizia administratzen duten
organoen egituraren arabera egongo da. Esparru honen baitan honako
ezberdintasunak edo ereduak aurki ditzakegu:

   1. AURREKARI_BERTIKALAK: Organo jurisdikzionalen arteko hareman hierarkikoa
      suposatzen dute. Normalean, beraz, goi- mailako epaitegien erabakiak
      beheko organoen erabakietan eragin izatea ohikoa izango da.
   2. AURREKARI_HORIZONTALA: Epaile batek bere maila bera duen beste epaile
      batek emandako erabakia kontutan har dezake bere argumentuan, baina hau
      aurrekari bat baino, lagungarriagoa izan daitekeen erabaki bat bezala
      ulertuko da.
   3. AUTOAURREKARIA: Epaimahia/Epailea aldez aurretik berak emandako
      argumentuetara atxikitzea suposatzen du.
   4. BESTE_AURREKARIAK: Maila gutxiagoko epaitegien erabakiak, Europako
      Justizia auzitegiaren erabakiak... hauek normalean ez dira aurrekaritzat
      hartuko, adibidetzat baizik.

5.3.2.- ESPARRU OBJEKTIBOA

Esparru honek beranduago emango den epaian aurreko erabakiaren zein elementuk
izango duten eragina azalduko du. Xedapenen interpretazioari dagokionez bi
aukera daude:

   1. Epaimahaia egitatearen kalifikazio juridikoari buruz erabakitzeko
      eskumenduna izatea, eta beraz kasu honetan xedapen legegilearen
      interpretazioa egitate zehatz batetara mugatuko da. (adibidez, norbaitek
      betetako ekintza lapurketa den ala ez).

   1. Epaimahaiak xedapenaren interpretazio abstraktua egin behar badu, egitate
      zehatz batzuekin alderatu gabe.

Planteatzen den supostuaren arabera aurrekarien objektua ezberdina izango da.

5.3.3.- EGITURAREN ESPARRUA

Gai baten inguruan existitzen diren aurrekari kopuruaren arabera lau supostuen
aurrean aurki gaitezke:

1.- AURREKARI_BAKARRA (Common Law-eko sistematan hau nahiko ohikoa izan
daiteke, bertan Auzitegi Gorenek eta apelazio epaitegiek Sententzia kopuru
murritzagoa ematen baitute, baina gainontzeko sistematan zailagoa da).

2.-AURREKARI_UGARI_ETA_DENEK_IRIZPIDE_BATERATUA: (Jurisprudentzia konstantea
deritzo honi)

3.- AURREKARI_UGARI_BAINA_IRIZPIDE_EZBERDINAK (gatazka hartutako bi erabakien
artean edo aurrekari linea ezberdinen artean eman daiteke).
4.- KAHOS_JURISPRUDENTZIALA (gai berdinari buruz erabaki ugari, ezberdinak eta
inkoherenteak).

5.3.4.- ERAGINKORTASUNAREN ESPARRUA

Aurrekarien eraginkortasun maila ezberdina izan daiteke.

1.- ERABATEKO OBLIGAZIOA ezartzen diona Epaileari aurrekariak esandakoari
jarraitzeko

2.- INOLAKO OBLIGAZIORIK EZ epailearentzat, aurrekaria jarraitu dezake ala ez.

3.- ERDIKO BIDEAK:

   1. Loteslea den aurrekaria izatea baina salbuespenak onartzen dituenak.
   2. Printzipioz epaileak jarraitu beharko lukeen aurrekaria da, baina
      epaileak aurrekaria zergatik ez duen jarraitzen arrazoituz gero onartuko
      litzateke aurrekariaren aplikazio eza.
   3. Aurrekaria jarraizearen aldeko irizpidea aldarrikatzen da baina ez da
      ezer ere gertatzen epaileak jarraitzen ez badu.


Baina beti bezala Epailearen esku dago aurrekaririk dagoen ala ez aztertzea eta
modu honetara izan ezgero ere, interpretatzea.

5.4.- DOKTRINA

Epaileek saritan haien erabakiak argudiatzeko Doktirnara jotzen dute, baina
hemen ere sarritan aurkitzen dugun arazoa: gai baten aurrean irizpide
bateraturik ez. Epaileentzat askoz ere errazagoa izaten da Sententzia
ematerakoan doktrinara jotzea baina beti modu orokor batetan eginez, hau da,
“doktrinak nagusiki hau aipatzen du...” edo eta “gaur eguneko doktrinak honako
hau esaten du”... e.a eta modu honetara epaitu behar duen organoaren
“neutralitatea” babesten da (nahiz eta hau itxuran besterik ez izan).
(EZQUIAGA, 1984: 53-54)


               VI.-_LEHENENGO_ETA_BIGARREN_MAILAKO_ZUZENTARAUAK
Lehen aipatu ditugun interpretazio zuzentarau horiek erabilpenen askatasun
handia uzten dute:

1.- Lehenik eta behin esan behar dugu zuzentarau hauek erabiltzeko moduari
buruz zehazgabetasun haundia aurkitzen dugula. Adibidez, “termino berdinei
normaleanesanahi berdina” egotzi behar zaiela adierazten duen zuzentarauaren
aurrean zenbait galdera planteatzen zaizkigu: zeintzuk dira egoera normalak eta
zeintzuk bereziak? Guzti hau ez dago definitua eta beraz, aplikazioan sortzen
diren arazoei aurre egitea ez dago erabat definitua.

Zuzentarauen zehaztasun falta honi beste arazo bat gehitzen zaio, hau da,
Ordenamendu Juridikoan ez da aipatzen zuzentarau hauek zein ordenatan erabili
behar diren. Beraz zuzentarau hauek nola eta zein ordenatan erabili behar diren
zehazteko beharrezkoa dira PROZEDURAZKO ZUZENTARAU batzuk existitzea.

2.- Horretaz gain gerta daiteke zuentaru ezberdinak erabiliz epaileak lortako
lukeen erantzuna ezberdina izatea. Zein zuzentarauren alde egin beharko luke
epaileak kasu horietan? Hau konpontzeko PREFERENTZIAZKO ZUZENTARAUAK existituko
dira.

Bigarren Mailako Zuzentarau hauek Prozedura eta preferentziako zuzentarauak
izango dira hain zuzen ere.

                   VII.-_BALORAZIOEN_PAPERA_INTERPRETAZIOAN

Lehenengo mailako zuzentarauak aztertu ditugunean (hizkuntzakoak, sistemikoak
eta funtzionalak) horien adibide ugari jarri dugu, baina bigarren mailakoen
azterketari ekin diogunetik (prozedura eta preferentziako zuzentarauak) ez dugu
adibiderik jarri.

Hau horrela izateko arrazoi bat ere badago. Orain arte ikusi dugun bezala
lehenengo mailako zuzentarauen zerrenda zabala da. Adostasuna dago horien
existentzia eta izaera onartzean, baina arazoa sortzen da xedapen baten
interpretazioa nola egin behar den zehazterako orduan edo eta zuzentarau
guztietatik erabili behar dena zein izango den zehazterakoan. Hau gertatzen da
lan hori interpretatu behar duenaren balorazio subjektiboaren arabera egin beha
delako. Interpretatzaile ugari daudenez eta askotan hauek ez dituztenez haien
balorazioak konpartitzen modu honetara ia ezinezkoa bihurtzen da unibertsalki –
edo behintzat nagusiki- onartutako bigarren mailako zuzentarauak (prozedura eta
preferentziakoak) ezartzea. Tipikoak diren egoera bi imajinatuko ditugu:

1.- Demagun epaile batek ziurtasuna eta estabilitate baloreen aldeko iritzia
duela: egoera honetan epileak xedapenaren sortzaileak xedapenari eman zion
esanahia aldarrikatu eta mantentzen saitauko da.

Egoera honetan epaile horrek honako prozedurazko zuzentaraua aukeratuko luke:
xedapenaren hizkuntzako zentzua legegileari burutik pasa zitzaion zentzua
izango da, eta beraz hori zehaztu ondoren ez litzateke beste zuzentarauetara jo
beharko.

Dena den, beste zuzentarau batzuetara jo beha izatekotan, aipatutako epaileak
erabiliko dituen preferentziazko zuzenetarauak linguistikoak eta sistemikoak
izango dira, eta funtzionalak batertuko lituzke hauek etengabe aldatzen
direlako. Edozein kasutan funtzionalak erabiltzera bahartuta ikusiko balitz
xedapena sortu zeneko testuinguru historikoa kontutan hartuko litzateke.

2.- Demagun beste epaile batentzat interpretazioa gidatu behar duen balorea
zuzenbidea egoera sozialera egokitu behar izatea dela, kontutan izanik
gizartean ematen diren aldaketak zuzenbidean ematen direnak baino arinago
gertatzen direla.

Kasu honetan erabiliko diren prozedurazko zuzentarauak honakoak izango dira:

Xedapen baten hizkuntzako zentzua aztertuko da, honi egotziko zaion esanahia
zehazterakoan epaileak kontutan hartuko luke ez xedapena sortu zuen legegileak
eman nahi izang ziona, interpretatzeko unean izango lukeen zentzua baizik. Hau
egin ondoren, eta zalantza linguistikoak konponduak daudela iruditzen bazaigu
ere, hizkuntzakoak ez diren zuzentarauen aplikazioarekin jarraitu beharko da.
Eta modu honetara interpretatutako xedapenak esanahi ezberdinak izatekotan,
zein motatako preferentzia zuzentarauak erabiliko lituzke bigarren epaile
honek? Zalantzarik gabe Testuinguru funtzionalaren alde egingo luke. Beraz,
zuzentarau funtzionalak nahiago izango lituzke. Onartu izango ditu hizkuntzako
zuzentarauak terminoen adiera gaur eguneko erabilpenaren arabera hartzen
badira. Gauza bera gertatuko da zuzentarau sistemikoekin: onartuko ditu sistema
juridikoaren etengabeko aldaketak kontutan hartzen badira, eta baita sistemaren
ezaugarriak interpretatzen den unean kontutan hartzen badira.

Esandakoaren arabera argi dago xedapen baten esanahia erabilitako zuzentaruaren
araberakoa izango dela. Ez dago interpretazio bakarra, interpretazio erabaki
bat ez da egiazkoa edo faltsua: arrazoitua ala arrazoitu gabea izango da, eta
beraz, epaile bakoitzak bere izaeraren araberako zuzentarauak erabiliko ditu
interpretazio lana egiteko, emaitza ezberdina izanik.

                   VIII._INTERPRETAZIO_ERABAKIEN_MOTIBAZIOA

Ikusitakoaren ondorioz, kasurik txarrenean kontrajarriak diren bi teoria hauen
artean erabaki behar duzuela irudituko zaizue: alde batetik interpretazio lana
esanahi bat asmatzeandatzala uste duena eta bestalde nahiko eszeptikoa agertzen
den beste teoria bat, zeinaren arabera interpretatzea, azken finean,
interpretatzen duen pertsonak erabakitzen duen erabakiaren ezarpenadela uste
duena. Hemen hirugarren ikuspegi bat defendatuko dugu, baina ekin diezaiogun
lehenbizi bi teoria horien azterketari

1.- Lehenengo teoriaren arabera (formalista deitu izan da hau) interpretatzea
ezagutzako jarduera bat dela esaten digu. Horregatik interpretatzen duenak
emandako esakune guztiak deskribatzaileak izango dira; horregatik esakune
horien egiazko izaera edo faltsutasuna frogagarria izango da.

2.- Bigarren teoriaren arabera (eszeptikoa bezala ezagutua izan dena), legearen
hitzek zentzu ezberdina izan ditzakete: sortzaileak (legegilea) eman nahi izan
ziona, edo jasotzaileek egozten dieten esanahia (inork ezin du bermatu
jasotzaile eta sortzaileak emandako interpretazioak berdinak izan daitezkeenik
edo eta jasotzaile guztiek modu berdinean interpretatuko dutenik): horregatik
xedapen bat modu ezberdinetara interpretatua izan daiteke eta interpretazio
ezberdinek interpretatzaileen balorazioko jarduera aditzera ematen dute
etengabe; beraz, esakune interpretatzaileak ez dira egiazkoak edo faltsuak
izango, eta xedapen bati esanahi bat (eta beraz ez beste bat) egotzi zaiola
soilik adieraziko dute, eta beraz xedapen baten esanahia (araua) ez da
existitzen interpretazioaren aurretik eta honen emaitza bat da.

Bi ikuspegi hauek (formalista eta eszeptikoa) nahiz eta erabat kontrajarriak
izan badituzte amankomuneko elementu batzuk (cfr. VOGLIOTTI, 1997: 107-108).

Hasteko autoritarismorakojoera bat badute biek. Alde batetik formalistek egi
bat dagoela uste dute, eta hura zein den asmatu ondoren subjektu guztiei
inposatzen zaie. Baina egia ez denean berez agertzen eta asmatu behar denean,
hura egiazkoa dela ziurtatuko duen autoritate bat beharko da. Bestalde,
eszeptikoen kasuan autoritarismoa beste modu batetara inposatzen da:
interpretazio guztiak balioa badute, ikuspegi ofizial bat existitu eta inposatu
beharko da interpretazio gatazkekin amaitzeko asmoz, bestela gatazka hauek ez
lirateke inoiz amaituko.

Aztertutako ikuspegi biek (formalista eta eszeptikoa) ere bat egiten dute
epaileari erantzukizuna kentzerako orduan, bai egiaren ebidentzia eta bai
autoritatearen borondateak helburu berdina dutelarik: epaileari hartutako
erabakiaren aurrean erantzulea ez dela aditzera ematea. Epailearen ikuspegi
formalistan epailearen erabakia jarduera inpertsonal baten emaitza bezala ageri
da: epailearen subjektibotasuna desagertzen da legearen esanahi objektiboaren
aurrean. Eta ikuspegi eszeptikoan, “epaileen errepublikaren ideia”, emaitza
bera lortzen da: interpretazio guztiak zilegiak badira, orduan ez dauka
zentzurik erantzukizunari buruz hitz egiteak (erantzukizuna soilik aukera
guztiek balio berdina ez duten eremuan aplikagarria baita). Haien erabakien
erantzukizuna ez jasotzeko desio honek gizaki ahul baten presentzia ezkutatzen
du. Formalismoaren kasuan, modu autonomoan sortutako entitate batzuetan
(linguistikoak hain zuzen ere) bilatuko du epaileak bere ekintzen edo jardueren
zilegitasuna; eta eszeptizismoaren kasuan, epaileak aurkitzen duen hutsune
semantikoa edozein interpretazioaren bidez bete behar dela uste izango du.

3.- Aipatutako bi ikuspegi drastiko hauen ondoan hirugarren ikuspegi bat
agertzen da, dialektikoa hain zuzen ere. Teoria honek fenomeno juridikoaren
konplexutasuna kontutan hartzen du. Legezko xedapenen esanahia ez da testuaren
irakurketaren ondoren irakurleari eskaintzen zaion zerbait, subjektu ezberdinen
arteko komunikazioan eta interpretatzailea eta interpretatutakoaren artean
ematen den dialektikan sortzen den zerbait baizik.

Lehen aipatu dugu aurreko bi teoria horien oinarrian gizaki ahul bat aurkitzen
genuela, baina hirugarren teoria honetan ordea, gizaki boteretsu edo indartsu
bat aurkitzen dugu; baina ez indarra erabiltzen duen gizaki bat bezala
ulertuta, gizaki zuhur eta erantzule bat bezala ulertuta, hau da, irizpide
batzuk oinarri hartuta erantzun batzuk besteak baino egokiagoak direla dakien
gizaki bat; honek badaki irizpide horiek beharbada ez direla objektiboak izango
baina behintzat intersubjektiboak bilaka daitezen saiatuko da.

Interpretazioari buruzko teoria ezberdinen azterketa egin ondoren planteatzen
zaigun zalantza honakoa da: Zein da Jurisdikzionalki gehien onartzen dena?
Intuitiboki badirudi teoria eszeptikoak ez duela epaileen artean jarraitzaile
askorik izango. Baina gainontzeko bi teoria horiek erabili egiten dituzte
epaileek: formalista ziurtasuna, egia eta erabateko objektibotasunean
oinarritutakoa eta dialektikoa aukera egokiaren ideian, arrazoitutako
aukeraketaren ideian oinarritutakoa... e.a

Teoria bakoitzak interpretazio erabakien motibazioa egiteko modu ezberdinak
planteatzen dizkigu: Formalismoaren logika indartsuak elementu tekniko-
juridikoak azpimarratzeko joera du balorazio judizioak suposatzen duten
elementuak alboratuz. Baina erabaki hau baloraziorik gabekoa izateaz gain,
motibazioa inpertsonala eta burokratikoa izango da (cfr. TARUFFO, 1993: 250-
252). Inpertsonala da egile bati egotz dakiokeenn erabakia bezala agertu
beharrean organo bati egotz dakioken erabakia bezala agertzen delako (erabakia
erredaktatzen duen epaileak ez ditu bere arrazoiak adierazten, ezta erabaki
horrekin bat egin duten epaileen arrazoiak azaltzen, erabakiaren arrazoi
objektiboak eta ofizialak azalduko dituelarik soilik. Motibazioa burokratikoa
dela esango dugu epaileak ez duelako gizartea ordezkatzen eta bere aukeraketa
jarduera zehatz batzuk egiteko duen bere gaitasun teknikoan oinarritzen dela;
horregatik esan ohi da epaile-funtzionarioak ez duela ez aukeratzen ezta
sortzen ere; honek sortutako arauak inpertsonal, uniformeki, burokratikoki eta
behin eta berriro errepikatzen diren prozedurak erabiliz sortzen dituelarik.
Honen ondorioa da balorazio gabekoa, inpertsonala eta burokratikoa den
motibazioa boterearen egikaritzarako eta epaileari erantzukizuna kentzeko
instrumentu nagusiena bihurtzen dela.

Beste bat izango da logika dialektikotik eratortzen zaigun motibazioa.
Motibazio bakar bat ez bada existitzen datu arauemaileetatik lortu dezakegun
hipotesi baten oinarriak baizik, epaileak egiten duen aukeraketa orduan
funtsezkoa da. Honek ez du suposatzen “egia”ren bilaketan indiferentzia
dagoenik, azken finean epailearen jarduera beti gidatu behar duelako egiaren
bilaketa horrek, baina kasu batzuetan epaileak ezin du jakin emango duen
erabakia egokiena izango den, baina edozein kasutan beti erabaki bat ematera
behartuta dagoenez aukeraketa bat egin beharko du. Egoera hartan, bere
erabakiaren arrazionalitatea soilik adieraz dezake. Motibazioak beti epaileak
erabilitako eta egindako balorazio guztiak bereganatu eta azaldu behar ditu.
Badago hala ere beste gauza bat. Ez da nahikoa izango epaileak bere arrazoiak
azaltzea soilik, kontutan izan beharko dituelarik bete behar duen bere lan
horretan, erabakiak alderdiek auzian aurkeztu dituzten arrazoiketekin bat egin
behar duela, hau da, alderdiek auzian planteatutako arrazoiketekin erlazioan
egon beharko da, epaiaren erabakiek logikan oinarritutako egitura izan dezaten.


*** AIPAMEN BIBLIOGRAFIKOAK ***

EZQUIAGA, F.J. 1984: “Los juicios de valor en la decisión judicial” Anuario de
Filosofía de Derecho. T. I
EZQUIGAGA, F.J. “Argumentos interpretativos y postulado del legislador
racional”. Isonomía, nº1.
GUASTINI, R. 1993: Le fonti del diritto e l´interpretazione, Giuffré, Milán.
GUASTINI, R. 1995: Il giudice e la legge, Giappichelli, Turín.
ITURRALDE, M.V 1989: Lenguaje legal y sistema jurídico, Tecnos. Madrid.
MacCORMICK, N. 1989: “La congruenza nella giustificazione giuridica”, en P.
Comanducci- R Guastini, L´analisi del ragionamento giuridico, vol II.
Giappichelli .Turín.
MOSTERÍN, J. 1978: Racionalidad y acción humana. Alianza. Madrid.
NINO, C. S.1984: Introducción al análisis del derecho. 2º ed. Ariel, Barcelona.
PARELMAN, Ch. 1979: La lógica jurídica y la nueva retórica (trad. Cast)
Civitas, Madrid.
ROSS, A. 1970: Sobre el Derecho y la justicia (trad. Castellano)Eudeba, Buenos
Aires.
TARELLO, G. 1980: L´atinterpretazione della legge, Giuffrè, Milán.
TARUFFO, M, 1993: “ Il modello burocrático di amministrzione di giustizia”.
Democrazia e diritto, nº 3
TARUFFO, M. 1994: “Dimensioni del precedente giudiziario” Rivista trimestrale
di diritto e procedura civile, nº 2.
VAN HOECKE, M. 1988: Définitions légales et interprétation du droit” Droit et
Societé, nº 8
VOGLIOTTI, M, 1997: “La bande de Möbius: un modèle pour penser les rapports
entre le fait et le droit”. Revue interdisciplinaire d´etudes juridiques, nº 38
WRÓBLEWSKI, J. 1985: Constitución y teoría general de la interpretación
jurídica (trad cast. Civitas. Madrid.
WRÓBLEWSKI,J 1989: “Sentido” y “ hecho” en el Derecho (trad. Cast), Servicio
Editorial Universidad del País Vasco. Bilbao





****** ZORTZIGARREN IKASGAIA: EGITATEEN FROGA ******

                1.-_EGITATEZKO_ARAZOAK_ETA_ZUZENBIDEKO_ARAZOAK

Egitateen frogen gaiak garrantzi handia du egiten ari garen azterketa honetan
bi arrazoiengatik Alde batetik epaileei planteatzen zaizkien arazo gehienak
(batez ere prozedura penalean) ez direlako xedapen legegileen interpretazioari
buruzkoak, egitateen zehaztapenei buruzkoak baizik. (adbidez, Pedrok Juan hil
zuen zehazteko). Bigarrenik “pentsakera juridikoak” elementu arauemaileak
zehaztapen osoz deskribatu baditu ere egitateei buruzko zehaztapenean ez du
behar- beste ahaleginik jarri. Egitateak gutxi zehaztu egin diren zerbait
bihurtu dira, Juristaren prestakuntza guztia izaera araumaileko elementuen
azterketan oinarritu delarik egitateak izaera juridikoa ez duten “zehaztugabeko
zerbait” direla ondorioztatuz nolabait. (MARTINEZ, 1992:43). Hau esan ondoren
sar gaitezen materiaren azterketan.

Aurreko ikasgaian azaldu genuen TEORIA FORMALISTA horren ahultasuna beste
elementu batetara zabaltzen da: Epaiketaren teoria orokorreko “silogismo
judizialarena” hain zuzen ere. Modu horretara epaiketa baten egitura aditzera
emateko premisa nagusitzat aplikagarria den araua hartuko litzateke eta
bigarren mailako premisatzat frogatutako egitateak hartuko lirateke, ondorioa
bi premisa horietatik lortutako “ondorio logikoa” izango litzatekeelarik.

Epailearen arrazonamenduak oinarri objektiboetan aurkituko du bere funtsa baina
unibertso ezberdinetako partaideak diren oinarri objektiboak izango dira:
horregatik posible izango litzateke quaestio factieta quaestio iurisbanatzea.
Egitateen narrazioa (quaestio facti) gertakarien narraziora mugatuta dago, eta
Zuzenbideak (quaestio iuris)bertan dagoen “gizaki” bati kanpotik ezartzen zaion
“izan behar dena”ren zigilua ezartzeko balio izango du.

Dikotomia honek funtsa aurkituko du zenbait alegazioetan. Adibidez, Epaitegien
Sententzietan banatu egiten dira alde batetik Zuzenbidearen oinarriak eta
bestalde Egitatezko oinarriak, autonomoak diren materiak balira bezala. Modu
berean Epaimahiaren eredua erabiltzen den sistemetan honako esaldia erabili ohi
da “ad questionem facti non respondent iudices, ad quaestionem legis non
respondent iuratores”, honek ere erabat independenteak diren bi elementuei
buruz ari delaren ideia ematen duelarik.

Kasazioari buruz erabaki behar duten epaitegiek, normalean, ez dute egitateen
azterketarik egingo, legearen betearazpen hertsia eta Jurisprudentziaren
unifikazioa egokituz. (banaketa honek ere “egitatea” eta “zuzenbidearen” arteko
banaketa adieraziko lukeelarik.

Orain arte esandakoagatik, beraz, iruditu daiteke egitateek zuzenbidetik
independenteak direla eta existentzia propioa dutela, Zuzenbidearekin
harremanik ez duena. Egitateak, direnak dira eta bertan daude. Egitate batzuk
biologoarentzat izango dute garrantzia, beste batzuk astronomoarentzat, eta
beste batzuk kimikoarentzat... e.a. Eta egitateen mundu horretatik Zuzenbideak
“pertinente edo garrantzizkoak” irudituko zaizkionak aukeratuko ditu, batzutan
modu esklusiboan eta beste batzutan beste disziplina batzuekin konpartituz.

Egoera honetan ahots kritikoak altsatuko dira (arrazoi guztiarekin gainera),
Epaileari interesatzen zaizkion egitateak Zuzenbidearen bidez mediatizatuak
baitaude (egitate berdina, adibidez, norbaiti burua moztea, krimen bat izan
daiteke edo eta legezkoa den heriotz zigorraren betearazpena), eta horretaz
gain egitateen frogari buruzko zenbait elementu lege arauen bidez araututa
aurkituko dugu (adibidez, zenbait froga baztertzeko arrazoiak). Gai honi buruz
beranduago hitz egingo dugu.

Baina ezin dena beranduago aztertu gaizki ulertu baten konponketa da: Arauen
eta egitateen (eta haren frogeen) mundua bereiztea ezinezkoa dela esaten duena
hain zuzen ere; modu honetara quaestio iuris eta quaestio facti- ren arteko
bereizketa desagertuko litzatekeelarik. Hau ez da horrela, gauza batek ez du
bestea suposatzen. Ez da zuzena izango premisa nagusia zuzenbidearekin
harremana duen guztia dela pentsatzea, hau da, quaestio iuris horren parte; eta
bigarren mailako premisa horren parte quaestio facti izango dela.

Baina esandakoak ez du ukatzen oraindik egitatezko eta zuzenbideko oinarrien
arteko bereizketa egiteak bere garrantzia baduenik. Egitatezko oinarriek izaera
kognoszitiboko jarduera bat suposatzen dute, egitateen egiazkotasuna edo eta
faltsutasuna adierazteko baliagarriak direlarik. Zuzenbideko oinarriek, aldiz,
jarduera interpretatzaile bat suposatzen dute, xedapen bati esanahi bat
egoztera zuzenduta daudenak eta kalifikazio juridikoari buruzko esakune
preskriptiboak sortzera bideratuta daudelarik. Beraz oinarri hauek, hau da
zuzenbidekoek eta egitatekoek, metodologia ezberdinak izango dituzte haren
egitura, ondorio eta frogarako.
Esandakoa laburtuz esan genezakeen:

    * EGITATEZKO_ARAZOAK: ezagutzan oinarritutako elementuak dira, frogetan
      oinarritutakoak, egitateen egiazkotasuna edo eta gezurra zehazteko balio
      dutenak.

    * ZUZENBIDEKO_ARAZOAK:jarduera interpretatzaile bat suposatzen dute,
      xedapen bati esanahi bat egoztera zuzenduta daudenak.


**** II.-_ZUZENBIDEKO_EGITATEAK ****

Aipatu dugun bezala oraindik uste da egitateek zuzenbidetik independente den
izaera bat dutela. Egitateak bertan daude, horien erabilpena nahi duenarentzat
eskuragarriak direlarik (biologoak, kimikoak.... eta juristak). Egitateen mundu
zabal horretatik Zuzenbideak behar dituenak aukeratuko lituzke, batzuetan
exklusiboki eta beste batzuetan beste beste disziplina batekin konpartituz.

Hala ere, eman dugun irizpide hau zenbait arazorekin aurkituko da arrazoi
ezberdinengatik:

   1. Lehenbiziz esan behar dugu ez dela ALDEZ AURRETIK FINKATUTAKO EGITATERIK
      existitzen,hau da, normalean errealitatean gertatzen diren gertaeretatik
      norberak egitateak zeintzuk diren zehaztean ez ditu errealitateko
      elementu guztiak kontutan hartzen, errealitatean gertatutako
      egitateetatik batzuk jaso edo aukeratzen ditu eta ez beste batzuk
      pertzepzio propioaren arabera.

   1. Hizkuntza legalak dituen erregistro zabalak direla medio zalantzek ere
      sortu egiten dira egitateak zehazterakoan. Honako hau beste ikasgaietan
      ere aipatu dugu; kontutan izan behar dugu zuenbidean erabiltzen den
      hizkuntza, hizkutza orokorra izateaz gain, termino teknifikatuak eta
      teknikoak ere bereganatzen dituela

   1. Zuzenbidean ere balorazioen bidez zehaztutako egitateak existitu
      daitezke. Zuzenbidean erabiltzen diren esamolde ugarik ere balorazio
      batzuk aurreikusten dituzte: ohitura ona, prezio egokia... Eta beraz
      balorazioak tartean egonik oso zaila izaten ohi da egitateak zeintzuk
      diren zehaztea.


1.- Ez dago aldez aurretik finkatutako egitaterik

Jakintza arlo ugaritan (hizkuntzaren filosofia, etnolinguistika...) onartutako
premisa bat honako hau da: normalean ez garela aldez aurretik ezarritako
egitateekin aurkitzen. Jakintza horiek alboratuz ere, hizkuntza orokorra
erabiltzen dugunean egiten dugun erabilpena aztertuz gero aukeraketa bikoitza
egiten dugula ikus dezakegu (horizontala eta bertikala). Hau da,
errealitatearen osotasunetik parte bat hartzen dugu eta gero, aukeratutako
partean, gure atentzioa parte batetan jartzen dugu. Adibidez, neguko goiz hotz
batetan, eguraldiari soilik so egin diezaiokegu, kafea zein ona dagoen kontutan
izan gabe; eta gainera, “euria ari du” esaldiarekin, hotz eta haizea egiten
duela alboratu dezakegu, eta euritan egoteak sortzen diguna ez dugu kontutan
hartzea (gustokoa dugun ala ez)... e.a. Eztabaida ezina dirudi, beraz, gizakiok
– gure egoera eta proiektuen arabera- errealitatea mugatzen dugula, eta horren
ezaugarri batzuk jasotzen ditugun bezala beste batzuk alboratzen ditugula. Eta
abstrakzio lan horren ondoren sortzen da “egitatea” eta ez beranduago.
Horregatik “egitateak ez dira berez direnak eta gero proposizioen bidez
adierazten direnak”. Egitate bati buruz hitz egin nahi duenak, hura adieraziko
duen proposizio bat sortu beharko du. Egitateak soilik proposizioen egiturapean
uler daitezke. Proposiziorik gabe ez da egitaterik existituko; egitateak
hizkuntzaren menpe daudelarik batez ere (PATZIG, 1986:14-16)

Egitate juridiko bat zehaztea, beraz, arazo semantiko bat bihurtzen da,
egitatea arauak aplikazioko elementu bezala definitzen duena delarik. Egitatea,
egoera bati buruz esaten dena izango da, errealitateari buruzko esakunea bat
da, baina ez da berez errealitatea (TARUFFO, 1992:95).

2.- Lege hizkuntzaren erregistro semantiko ugariak

Kasu askotan legeak gauza bat izendatzeko hizkuntza orokorrak erabiltzen dituen
termino berdinak erabiliko ditu; beste kasu batzuetan, ordea, legeak hizkuntza
orokorrean erabilitako termino bat hartu eta teknifikatzen du, eta beste gauza
batzuk izendatzeko erabiltzen du, termino horien erabilpena ezberdina izan
daitekeelarik lege testu ezberdinetan, edo testu berdinaren baitan... e.a.

Deskribatutako egoerek planteatzen dituzten arazoetan jabetzeko egokia izan
daiteke Jurisprudentzian emandako adibide bat aztertzea:

Belgikako zuzenbide penalak, XX. Mendearen hasieran, uste zuen infantizidio
kasuan naturazko filiazioa aringarri bezala erabili zitekeela. Baina, zer
gertatzen zen adibidez, erlazio adultero baten ondorioz jaiotako ume baten
hilketaren kasuan? Akusatua, umearen amaren senarra, egoera aringarri horretaz
hobestu zitekeen? Antzeko supostu bat Belgikako Kasazio Auzitegian auziperatua
izan zen, bertan Auzitegiak honakoa esan zuen: “Eztabaidatzen den ahaidetasun
harremana, egitatezko arazo bat dena, onartu edo ukatu behar zen ez egoera
zibila eraldatzen zuen ekintza bat burutu zelako, epaimahiak epaiketan
aurkeztutako dokumentuetan oinarrituz horrela erabaki duelako baizik, baita
Auzitegiaren aurrean emandako eztabaidetan oinarrituz... Kode Zibilaren arauak
jarraitzeko obligaziorik izan gabe”Lege hizkuntzaren ikuspegitik, umearen
hilketa egozten zitzaion horri “aita” izaera aurreikusten zitzaion (ondorio
zibiletarako beraz), baina ondorio penaletarako ez zen aitatzat hartuko.

Zelan izan daiteke hau? Zer da aita izatea orduan? Kasuaren arabera finkatu
daitekeen zerbait beraz:. Biologoarentzat gizaki baten ernalketan parte hartzen
duena; Zibilistarentzat, ordea, amaren senarra, aitatasunak, amatasuna bezala
giza-lotura bat adierazten duelako (umea nukleo batetan sartzen du: familian
alegia). Beraz zibilistek erabiltzen duten “aitaren” kontzeptua biologoek
erabiltzen duten kontzeptutik urruntzen da.

3.- Balorazioaren bidez zehaztutako egitateak

Sarritan legegileak egitateak adierazteko esamolde deskribatzaileak erabiltzen
ditu (motordun ibilgailua, olibondoa...) eta askotan ere balorazioko esamoldeak
erabiltzen ditu (prezio egokia, ohitura onak, zuhurtzigabekeri sinplea....).
Deskripzioen bidez eta balorazioko terminoen bidez adierazitako egitateen
arteko ezberdintasunak eragina izango du esakune horien froga antolatzeko
ereduan.

Esakune deskribatzaile baten existentzia frogatzea beste edozein esakune
existentzialaren froga bezalakoa izango da.

Baina lege hizkuntzak egitatea balorazio izaera batetan azaltzen duenean
arazoak ugariagoak izango dira. Orain interesatzen zaigunerako nahikoa izango
litzateke azaltzea balorazio bidez sortutako egitate baten baitan proposizio
bat eta balorazio juizio bat aurkituko genukeela: lehenengoak egitatearen
existentzia ezartzen du eta bigarrenak baloratzen du. Modu honetara “arrazoi
garrantzitsuak” esakunean aztertzean proposizioa arrazoia dagoela eztertzen
oinarrituko litzateke eta balorazio judizioa arrazoi horiek garrantzizkoak
diren ala ez aztertzean oinarrituko da. Eta horrek zailtasun ugari planteatzen
ditu, eztabaida filosofiko batetara bideratzen gaituelako.

a) Eztabaida honen ikuspegi praktikoa aztertzeko adibide batetara joko dugu.
Pentsa dezagun lege batek “kalte larria”, administrazio desegokia”, “kausa
justua”... bezalako xedapenak jasotzen dituela. Balorazioko esamode horiek
ulertzeko modu ezberdinak egon daitezke.

IKUSPEGI ABSOLUTISTA: Zerbait “larria”, “justua”, “egokia”... dela zehaztuko
duena balore objektiboen arabera egingo da; arrazoiketa ez da ohituran
oinarrituko (ez indarrean dagoena momentu horretan ez iraganekoan ere ez), alda
ezinak diren kalifikazio batzuk hartuko direlarik oinarri. Modu honetara,
justizia, larritasuna... e.a eredu absolutu batzuen arabera zehaztuko dira.
Hala ere kontutan izan behar dugu gizakiak, normalean, ez gaudela ados
erreferentziatzat jo behar dugun eredu hori zein izan beharko den zehazterako
orduan.

IKUSPEGI HISTORIZISTA: “larritasuna”, “justizia”... ohituraren garapen baten
produktuak izango lirateke, eta beraz horien edukia zehazterakoan gehiengoak
ulertzen duena zehaztuko luke. Baina zer gertatuko litzateke Epaileak ez badu
gizartean dagoen moral ikuspegi nagusi horretan arazoa konpontzeko nahiko
arrazoibide aurkitzen?

Esandako guztia balorazio esamoldeak baloratu behar duen pertsonaren baloreen
pean dagoela ikusteko baliagarria izan zaigu.

b) Balorazio MODUAk ere beste arazo bat planteatzen du. (TARUFFO, 1992: 109-
114): har ditzagun adibidetzat “kalte larria” eta “elkarbizitza jasanezina”
terminoak.

Lehenengoari dagokionez,- kalte larria- balorazio mota kuantitatiboa izan
daiteke. Adibidez, kalte ekonomiko bat konpondu nahi baldin bada, haren
larritasuna zehazterakoan zehaztapen hura egiten duen pertsonaren arabera
ezarriko da; kantitatea zehazterakoan, kalte larriaren “media” bihurtuko
delarik.

“Elkarbizitza jasanezinaren” kasuan egoera ezberdina da. Ezkontideen
elkarbizitza jasanezina dela frogatu ondoren, adibidez, beharrezkoa izango da
elkarbizitza hura jasanezina bihurtu duten egitate ugari guzti horietatik baten
bat aukeratzea.

Aztertu ditugun esamolde horien arteko ezberdintasunak oso nabarmenak dira,
lehenengoan kaltearen zenbatekoa erraz finkatu daitekeen bitartean,
elkarbizitza jasanezina bihurtu dezaketen arrazoien zehaztapenka jarduera
konplexuago bat eskatzen duelarik eta kasu batzuetan subjektiboak diren
arrazoiketan oinarritzen da.

©) Aurreko zailtasunarekin erlazioan beste arazo bat ere planteatzen zaigu.
Termino batzuk beste batzuk baino zehaztapen gutxiago planteatzen dute eta
horrek baloraziorako bidea zabalagoa uzten dute, eta egitateen froga enpirikoa
baloraziopean egongo da.

d) Beste kasu batzuetan objektuaren inolako zehaztapenik aditzera ematen ez
dituzten xedapenak aurkituko ditugu: eta horren zehaztapena modu ez- zuzenean
egin beharko da. Mota honetako ereduak “ohitura onen kontrako ekintzak”,
“jarduera antisindikala”... e.a. izango dira. Kasu hauetan balorazio irizpideak
finkatu beharko dira soilik ( zer ulertu behar da ohitura onak
esamoldearekin...) Hori egin ondoren jakingo dugu zeintzuk diren garrantzitsuak
diren ekintzak edo eta jarduerak, horien garrantzia ez baita horien baitan
existitzen, balore baten bortxaketagatik ezartzen delarik.

Egitateen zehaztapen faltak gorengo maila bereganatzen du KLAUSULA OROKORRETAN
(fede ona, guraso on baten diligentzia...) lehen aipatu ditugun arrazoiengatik.
Alde batetik xedapenak ez duelako ezartzen epaileak zein balorazio sistemara jo
behar duen xedapen horiei esanahi bat ezartzeko eta bestalde zehaztapen falta
horrek egitateetara ere aplikagarria zaiolako ez soilik balorazio
irizpideetara.

           III.._ZEINTZUK_DIRA_FROGATUAK_IZAN_BEHAR_DIREN_EGITATEAK?

Printzipioz esan behar dugu, asuntu batetan pertinenteak diren egitateak soilik
frogatu beharko direla, baina horrek ez du esan nahi egitate pertinente guztiak
frogatuak izan behar direnik, batzuk frogatu beharko dira eta beste bazuk ez.
(WRÓBLEWSKI, 1989:177-179)

3.1.- FROGATUAK IZAN BEHAR DIREN EGITATEAK

Normalean hiru dira frogatuak izan behar diren egitateak:

   1. Alderdiek erantzun dituzten egitateak
   2. Alderdiek erantzun ez dituzten egitateak baina zalantzagarriak direanak
   3. Presuntzio juridiko bat deuseztatzen dituzten egitateak.

   1. Alderdiek_erantzun_dituzten_egitateak

Normalean auzi batetan alderdiak ez daude gertatutako egitate guztiekin ados
egongo. Jurisdikzio organoak, beraz, erabaki beharko du zeintzuk izango diren
egitate horiek eta zeintzuk izango diren egitate horiek frogatzeko erabili ahal
izango diren frogabideak.

b)Alderdi_batek_ez_ditu_ukatzen_edo_erantzuten_beste_alderdiak_aurkeztutako
egitateak,_baina_egitateak_zalantzagarriak_izan_daitezke.

Kasu honetan epaileak erabaki dezake zalantzatan jarri ez diren egitateak ere
frogatu beharko direla.

c)Presuntzioak_deuseztatzeko_frogak:

Presuntzio bat deusezteko egitateak frogatu beharko dira. “Iuris tantum”
deituriko presuntzioen eskema honakoa da: egitate zehatz batzuk ematen badira
eta kontrakoa kreditatzeko frogarik ez bada praktikatu, presuntzio horren
aldeko egitatearen existentzia aldarrikatu behar da.

Beraz froga beharrezkoa izango da egiatzta hartu den egitatea ukatzeko.

Presuntzio mota honen paradigma prozedura penalean erabiltzen den honakoa da:
akusatuaren errugabetasuna kontrakoa frogatzen ez den bitartean.





3.2.- FROGARIK BEHAR EZ DUTEN EGITATEAK

Ez dugu orain frogarik behar ez duten egitateen zerrendarik egingo, baina
adibide batzuekin erraz uler daiteke zeintzuk izango diren froga bat behar ez
izateko dauden arrazoiak:

1.- Agerikoak diren egitateak: agerikoak diren egitateak frogatzea denbora
galtzea da. Hala ere kasu guztietan ez da modu baketsuan onartu zeintzuk diren
“ageriko egitate” horiek. Edozein modutan, horiek definitu beharko bagenu
pertsona talde baten bataz besteko kulturako irizpideen multzoa dela esango
genuke.

2.- Frogatutako egitate batzuetatik eratorritako beste egitateak: Frogatuak
izan diren beste egitateetatik eratorritako egitateek ere ez dute frogarik
behar izango
3.- Presuntzio batetatik onartutako egitateak haren kontrako frogarik ez
badago. Ex definitione deituriko presuntzio hauek ez dute frogarik behar,
frogarik behar ez izatea baita presuntziotzat hartu ahal izateko baldintza.

*** IV.- FROGARAKO ESKUBIDEA ETA FROGEN GARRANTZIA ***

Frogarako_eskubidea egitateen frogen jardueran oinarrian aurkitzen den
printzipioa da. Printzipio honek alderdiei haren esku dauden frogabide guztiak
erabiltzeko eskumena ematen die prozesurako egokia badira (egiaren
bilaketarako).Baina honen inguruan galdera bi planteatzen zaizkigu:

1.- Edozein frogabidek balio du?
2.- Inolako mugarik gabe erabili daitezke printzipioz baliozkoak diren
frogabide guztiak?


4.1.- FROGABIDE TIPIKOAK ETA FROGABIDE ATIPIKOAK

Garai batetan auzi batetan erabili zitezkeen frogabideak zehaztuta egon behar
ziren, modu horretara uste baitzen ziurtasuna bermatzen zela. modu honetara
FROGABIDE TIPIKOAK soilik onartzen zirelarik

Denborarekin planteamendua aldatu zen, eta gaur egun bai Jurisprudentziak eta
bai Doktrinak ere onartzen dute FROGABIDE ATIPIKOEN erabilpena, hau da, lehen
aipatutako frogabide tipikoen zerrenda horretatik kanpo daudenak.

Gaur egun esaten denez kodeetan aurreikusten den zerrenda ez da zerrenda itxi
bat eta beraz egitateak zehazteko baliozkoak diren froga guztiak erabili ahal
izango dira.

Baina eztabaidatzen dena frogabide atipiko horiei egotzi dakieeken balioa da.
Batzuk uste dute Epailearen fundamentaziorako nahikoak izan daitezkela eta
beste batzuk aldiz, esango dute frogabide horiek indizioak ezartzeko bakarrik
balio izango dutela. Baina guk orain ez dugu hau azertuko.




4.2.- FROGEN GARRANTZIA/PERTINENTZIA

Printzipioz nahi diren froga guztiak erabiltzeko eskubidea badago ere,
beharrezkoak ez diren frogabideen erabilpena saihesteko FROGEN GARRANTZIA EDO
ERRELEBANTZIAREN irizpidea kontutan hartzen da.

Frogabide bat pertinente edo errelebantea izango da hura proposatzen den unean
ikusten bada horren erabilpena egitateak zehazteko edo argitzeko baliagaria
izango dela.

Epaileak ezin izango du frogabide baten erabilpena ukatu baldin eta frogabide
hori egitate baten zehaztapenean eragina izan badezake, nahiz eta Epaileren
ustez egitate hori jadanik zehaztuta egon, forgabide berriak egitateak beste
modu batetara gertatu direla kreditatu dezakeelako.

Epaileak ez badu pertinente den frogabide bat onartu, bere jarduera AKASDUNA
izan daiteke: Konstituzio espainiarrak bermatzen du beharrezkoak diren
frogabide guztiak erabiltzeko eskubidea, baldin eta horiek pertinenteak badira
eta eskubide hori ezin izango da “ekonomia prozesalagatik” mugatu.

Frogabide bakoitzaren relenbantziak soilik mugatuko du horren praktika, ez badu
noski epaileak ikusten alderdiek beharrezkoak ez diren frogabideak planteatzen
dituztela auzia luzatzeko asmoz.

Aipatutako printzipio prozesalekin amaitzeko aipatu behar den beste bat ESKAERA
ZIGORTZAILEREN SERIOTASUNAREN printzipioa da.

Prozedura zibilean Epaileari auzi bat planteatzen zionenan epaileak ez du berez
aztertzen planteatutakoak izaera zigorgarria duen ala ez, baina prozedura
penalean, aldiz, epaileak auziarekin jarraitu aurretik auziaren onargarritasuna
aztertuko du hura jarraitu daiteken ala ez zehazteko.

                      V.-_FROGABIDEAK_BAZTERTZEKO_ARAUAK

Guk ezagutzen dugun sistema honetan, eta modu orokor batetan egi materiala
bilatzen duten sistema guztietan, auzietanFrogen onarpena printzipio nagusia da
auzi guztietan, baina SALBUESPENEZ zenbait frogen ukapena ere onartzen da
baldin eta froga horien erabilpenak beste balore batzuk zalantzatan jartzen
badituzte, adibidez torturapean lortutako frogen balioaren kasua.

Frogen onarpena arautzen dituzten irizpideak batzutan SINPLEAK ETA
DESKRIBATZAILEAK dira (Adb. Deklaratzeko obligazioa ezin zaie inposatu
ahaidetasun erlazio bat dutenei). Baina beste kasu batzueatan ez deklaratzeko
aukera hori FORMULA ESTIMATIBOEN menpe dago, hau da, baldintzatuak egongo dira;
horren arabera adibidez esan daiteke deklaratzeko obligaziorik ez dela egongo
berehalako kalte ekonomiko/ patrimonial larria egon daitekeenean.

Gainera zenbait kasutan frogak onartu edo baztertzeko arrazoiak ez dira
objektiboak izango eta beraz, kasu bakoitzean kontrajarriak egongo diren
interesak edo eta eskubideak eztertuko dira eta horren arabera erabakiko da
zein frogabide praktikatuko den edo eta zein kasutan baztertu daiteken froga
zehatz baten praktika.

ADB. Ume baten aitatatasunaren adierazpena egiteko beharrezkoa da aitari froga
hori egitea. Kasu honetan kontrajarriak diren bi interes edo eskubide aurkituko
ditugu:

1.- Aitaren balore pertsonalaren aldeko errespetua
2.- Umeak bere aita nor den ezagutzeko duen eskubidea. Nahiz eta kasu honetan
Epaitegiek gehienetan bigaren arrazoiaren edo interesaren alde agertu, horrek
ez du esan nahi legeak balore juridikoen arteko gatazkak zelan konpondu behar
diren zehaztu duenik

Orain arte esandakoa debekatuta dauden frogei edo expreski mugatuta dauden
frogeei aplikagarria zaie, nolabait legegileek kasu batzuetan uste dutelako
eskubide/ interes batzuek babes berezia izan behar dutela, hura egia zein den
zehaztea baino garrantzitsuagoa izango delarik

Gaur egun gero eta zabalduagoa dagoen ideia bat honakoa da: nahiz eta froga
batzuen balioa expreski baztertuta ez egon, froga horiek lortzeko oinarrizko
eskubideak edo pertsonen eskubide batzuk urratu badira, froga horiek ez direla
onartuko.

Orain aipatu dugun eztabaida ez da modu errezean konpon daiteken zerbait eta
oso eztabaidatua izan da Jurisprudentzia eta Doktrinan:

    * Alde batetik, zenbait autoreen ustez modu ez- zilegian edo eskubide
      pertsonales bat urratuz lortutako frogen balioa ERABAT UKATU behar da
    * Beste autore batzuentzat ordea, garrantzia duena EGIA ZEIN DEN zehaztea
      denez, berdin dio zelan lortu diren froga horiek, garrantzitsuena EGIA
      ZEHAZTEA delarik

Denborarekin bigarren teoriaren aldekoak gero eta gutxiago izango dira eta
beraz gehiengoak tesi biren arteko erdibideko iritzi bat mantenduko dute.
Horren arabera kasu batzuetan modu ez- zilegian lortutako frogak balio izango
dute (adibidez froga lortu duena funtzionario bat eta ez partikular bat,
interes publiko bat badago jokoan interes pribatu baten aurrean, egitateak
lehenago ala beranduago ezagutuko baziren...)eta beste batzuetan ez dute
baliorik izango. Edozein kasutan prozedura “garbiaren” defendatzaileek
erdibideko teoria honen bazterketa bilatuko dute.

** VI.-FROGEN_BALORAZIOA **

***** Epaileak praktikatuko diren frogak onartu ondoren edo eta onartuko dituen
frogak zeintzuk diren esan ondoren froga horiek BALORATU beharko ditu. *****

Normalean, edo sarritan, auzi batetean egitate ezberdinak aldarrikatzen dituzte
alderdiek, eta beraz, bakoitzak aldarrikatzen dituen egiteateak forgatzeko nahi
dituen frogak plantetuko ditu. Kasu horietan epaileak erabaki beharko du
zeintzuk izango diren positiboki baloratuko dituen frogak eta zeintzuk
negatiboki baloratuko dituenak eta zergatik baloratzen dituen modu batera edo
bestera.

Zentzu honetan esan behar dugu Epaileak frogak baloratzen dituenenan horien
arrazoiketa nola egin duen esateko honako BI TEORIA hauek aztertuko ditugu:

1.- FROGEN BALORAZIO LEGALAREN Tª
2.- FROGEN BALORAZIO ASKEAREN Tª

6.1.- FROGEN BALORAZIO LEGALAREN Tª

Lehenago froga tipikoei buruz hitz egin dugunean esan dugu ZIURTASUNA alderdien
oinarrizko eskubideen babeserako ukanbehar bat bezala ulertzen genuela. Egoera
eta testuinguru horretan ezarri behar dugu frogen balorazio legalaren
printzipioa. Ziurtasunak eskatzen du ez soilik aldez aurretik erabili
daitezkeen frogak zeintzuk izango diren jakin ahal izatea, ziurtasunak ere
froga bakoitzari egotziko zaion balioa zein izango den jakitea eskatzen
duelarik.

Hau da, ziurtasunak erabili daitekeen frogabide bakoitzaren balioa edo froga-
indarra aldez aurretik ezarrita egotea eskatzen du.

Frogabide bakoitzaren frogarako indarra aldez aurretik ezarrita egon behar da,
bestela frogaren egokitasunari buruzko interpretazioa epailearen aldetik
ezegonkortasuna eta intseguritatea ekar dakieke alderdiei.

“Balorazio legalaren sistema” hitzekin definitzen dugun sistema gaur eguneko
“balorazio askearen sistemaren“ aurrekaria izan da. Garai batetan balorazio
legalaren sistemak, frogabideen indarra aztertzeko ezarri zituen irizpideak
gaur egun oso kritikatuak izan dira. Gizonaren testigantzak emakumearen
testigantza baino indar gehiago zuen, klerigoaren testigantzak laikoen
testigantza baino indar gehiago zuen... Baina beranduago BALORAZIO ASKEAREN
SISTEMAN eman diren gehiegikeriek, zentzu batetan, balorazio legalaren aldeko
ahotsak altxatzera eraman izan dute.

Balorazio legalaren sistemari kritika ugari egin ziezaiokeen, baina edozein
kasutan ezin daitekena ukatu zera da epailearen arbitrarietatea mugatzen duen
sitema bat izan dela, frogen balorazioa egiteko ezartzen zuen sistema
epailearen arbitrarietatea ia desagertuarazteko balio zuelarik. Horretaz gain
froga irrazionalak baztertzeko ere balio zuen, “Jaungoikoaren epaia” zelakoa
adibidez.

Balorazio legalaren sistema ez zen berez irrazionala, ikuspegi juridiko
batetatik sistema hau epaileak frogabideekin berehalako kontaktua lortzen ez
zuen sistema prozesal baten ondorioa zen eta bestaldetik, epaiketaren
objektibotasuna eta uniformitatea bermatzeko sistema bihurtzen zen epailearen
arbitrarietatearen kontra; hau ezinbestekoa bilakatzen zelarik antolaketa
judiziala kahotikoa zen lurraldeetan, bertan epaileak behar zuen kultura
juridiko eta prestakuntza tekniko-juridiko nahikoa ez zuelarik. Eta ikuspegi
gnoseologiko batetatik, frogen balorazio legalaren sistemak pentsamendu
tardoescolastiko eta aristoteliko-tomistaren arpiorismo eta abstrakzio
formaletan oinarritzen zen.

Gaur eguneko sistema prozesaletan, ordea, forgen balorazio legala ez da
normalean erabilzen, baina ordenamendu juridiko guztietan badaude horien islada
direnak.

Adb. Ordenamendu Juridiko espainiarrean zenbait dokumenturi froga balioa
aurreikusten zaie, besteak beste, Dokumentu publikoei eta kasu batzuetan
baldintza batzuk betetzen ditutzten eskritura pribatuei.

Ahozko frogen balorazioen inguruan ere blorazio legalaren sistemaren isladak
ere aurkitzen ditugu: legen prozedura zibilean “aitorpena” deitzen zena eta
gaur egun “ alderdien galdeketa dena edo eta zin egitearen supostuan” froga
horiek bai epailearengan eta baita alderdiengan izaera loteslea dutelarik

6.2.- FROGEN BALORAZIO ASKEAREN TEORIA

Frogenbalorazio askearen sistemak gaur eguneko sistema prozesaletan egoera
dominante bat du eta ia modu esklusiboan prozedura penalean aplikatuko den
sistema izango da.

“Askea” deritzo, frogen balorazio irizpideak ez direlako juridikoki
aurreikusten.

Baina orain arte esandakoak ez digu arazoa gehiegi argitzen, oraindik
frogabideak nola baloratu behar diren ez dakigu, eta beraz zelan interpretatu
beharko ditu Epaileak auzi batetan praktikatutako frogak?


6.2.1.- EGIA FROGABIDEEN HELBURUA BEZALA

Lehenik eta behin jakin behar izango duguna egiaren bilaketa prozeduraren
objektua izango den ala ez. Honi erantzuteko hiru ikuspegi edo arrazonamendu
bereizten dira:

1.- INDIFERENTZIARENA: prozeduraren baitan EGIAK ez du garrantzirik.

2.- EGIA BILATZEAREN KONTRA DAUDENAK: Auzi batetan ez da egia bilatu behar edo
eta ezin da egia bilatu.

3.- EGIA BILATZEAREN ALDE DAUDENAK: Egiaren alde egin behar da, egia bilatu
behar da eta bilatu daitekeela esaten dute.


1.-_INDIFERENTZIAREN_IKUSPEGIA_defendatzen_dutenen_artean,frogen balorazioei
buruzko bi ikuspegi edo kontzepzio hauek bereiztu behar ditugu:

1.1.- IKUSPEGI ERRETORIKOA
1.2.- IKUSPEGI NARRATIBISTA


1.1.- IKUSPEGI_ERRETORIKOA:

Egitateen egiazkotasunetik urruntzen dira, hauei interesatzen zaiena arazo
baten inguruko adostasuna izanik, ontzat hartuko delako beste bati zerbaitetaz
gonbentzitzeko balio duena, berdin izango zaielarik egia den zerbaitetaz
gonbentzitzea edo gezurra den zerbaitetaz gonbentzitzen bada, azkenean
garrantzia duena bestea gonbentzitzeko balio duena izango da.

Irizpide honen arabera, frogen balorazioak ez du gertatutakoa benetan zer izan
den bilatzen, helburua honakoa da: argumentu egokiak erabiliz epaileak
gonbentzitu behar ditu alderdiak epaia emateko erabilitako argumentazio egokia
izan dela, hau da, epaileak alderdiei modu egokian jardun dela sinestu arazi
behar die.

1.2.- IKUSPEGI_NARRATIBISTA: Epaileak Sententzia batetan egitateen narrazioa
egiten duenean, proposatu eta praktikatu diren frogabideak kontutan hartuz
gertakarien azalpen bat egiten du. Gertakari horiek egiarekin bat datozen ala
ez ez du garrantzirik, hau da, Epaileak “frogatutako “ gertakari horiek
egiatzat hartuko ditu baina horrek ez du esan nahi egia hutsa direnik.
Epailearen narrazio hura koherentea izatea eskatzen da, baina ez da unkanbehar
bat izango bere narrazio hura “egia” izan behar dela esatea.

2.- EGIA_BILATZEAREN_KONTRAagertzen direnak, hau da, hauek esaten duten frogek
ez dutela egia bilatzen. Hauen artean ere ikuspegi ezberdinak badaude:

2.1.-_Egia_lortzea_EZINEZKOA_dela_uste_dutenak:Prozesuen akats eta mugetan
oinarrituz esaten dute Epaileek ez dituztela beste zientzilari batzuek dituzten
teknika, medioak ezta denbora ere arazo bat aztertu eta miatzeko eta beraz
egoera horretan ezinezkoa dela “egia” zein den zehaztea

2.2.-_Egia_lortzea_lortu_beharreko_helburua_ez_dela_esaten_dutenak:Hauentzat
prozesu guztietan helburu nagusiena arazoak Konpontzea izan behar da, eta beraz
arazoa konpontzea kontrajarriak diren alderdien interesen artean oreka bat
lortzean datza, eta beraz hauen arabera “Egiak” ez du alderdien interesen
orekan inongo baliorik

Ikuspegi honen aldeko beste iritzi batek dio, alderdiek auzi batetan
borrokatzen dutenean ez dutela egia bilatzen, garaipena baizik.

Epaileek planteatzen zaizkion egitateen artean erabaki behar duenez, berdin
zaio zein izan den benetako egitateen edo gertakarien eraikuntza.

3.-EGIA_BILATZEAREN_ALDE_DAUDENAK_eta_HORI_POSIBLE_DELA_USTE_DUTENAK

Lehenik eta behin aipatu behar dugu hemen EGIARI BURUZ hitz egiten dugunean egi
erlatibo bati buruz hitz egiten dugula bi zentzutan:

1.- Egi erlatiboak dira ezagupenerako alderdiek eta epaileek dituzten medioak
ere mugatuta daudelako.

2.- Egi guztiak erlatiboak dira bere testuinguruan.

Baina horretaz gain, egia ez da soilik posiblea, gainera lortu behar den
zerbait ere bada, bi arrazoiengatik batez ere esan ohi da egia lortu behar
dela:

1.- Prozeduran erabaki justuak lortu behar direla esaten da, eta beraz ezin
izango dira justuak izan frogaren balorazio akasdunean oinarritzen diren
erabakiak. Egitateen egiazkotasuna, epaileen erabakiak justutzat hartzeko
baldintzatzat ezartzen da.

2.- Egitateei buruzko egia zein den ezartzea prozedura bermatzeko, hau da,
egirik gabeko Justizia batek sistema arbitrario bat bermatzen du.

6.2.2.- BALORAZIO ASKEAREN ARRAZIONALITATEA

Onartzen baldin badugu erabaki judizialak egitateen egiazkotasunean oinarritu
behar direla, balorazio askearen definizioa ematerakoan, balorazio hura
arrazionala izan beharko dela onartu beharko dugu.

Hau da, Epaileak frogak baloratzean askatasuna duela aldarrikatzean ez dugu
ukatzen interpretazioa egitean, metodo arrazional bat eraman behar izango
duela. Baina arazoa metodo arrazional horren arauak zeintzuk diren zehaztean
datza.

Balorazio hori arrazionala izan beharko dela esan ohi da, eta hartan
oinarritzen da ere epailea haien Sententzia ematerakoan.


             VII.-FROGEN_BALORAZIO_ASKEA_ETA_MOTIBAZIO_ARRAZIONALA


Ezin dugu ezarri testuinguru eta Sistema juridiko guztietarako baliagarriak
izango diren arrazionalitateko irizpideen zerrenda itxi bat. Alde batetik
nahiko argia da arrazionalitate kontzeptu berak esparru ezberdinetan esanahi
ezberdina duela, eta bestalde arrazionalitate irizpidearengan elementu kultural
eta soziologikoek eragina dutela.

Dena den, nahiz eta arrazionalitate irizpide bakar bat existitzen ez dela
onartu beharl izan, badaude (eta modu horretara onartu behar da) frogak modu
arrazionalean baloratu ahal izateko irizpide amankomun batzuk. Baina kontutan
izan irizpideen zerrenda bat dela, baina ez dela zerrenda itxi bat. (crf.
TARUFFO, 1992: 395-401)

7.1.- INDARREAN DAUDEN ARRAZIONALITATE KANONEN ERRESPETUA

Esaldi honek badirudi ez duela zentzu askorik, badirudi soilik esaten ari
garela gauzak modu arrazionalean interpretatu behar direla, baina kontutan izan
urteetan epaileek frogen inguruan egindako balorazioa arrazoitzeko “ziurtasun
morala” edo “intuizio subjektiboa” bezalako argumentu “irrazionaletan”
oinarritu egin direla (baina garai batetan “erabat onargarriak” zirenak ordea).




7.2.- FROGABIDEEN BANAKO BALORAZIOA

Zuzenbide prozesalean frogak elkarrekin interpretatu behar direla esaten duen
printzipio bat badago, eta beraz badirudi guk orain “frogabideen banakako
balorazioa” aldarrikatzen dugunean printzipio hori zalantzatan jartzen dugula,
baina ez da horrela.

Frogen amankomuneko balorazio hori emango da frogak banan- banan baloratu
ondoren. Baina ikuspegi hau ez da bateratua eta zenbait juristek (horien artean
Auzitegi Konstituzionaleko presidentea izan zen epaile batek) aipatzen zuen
epaitegiak ez zuela froga bakoitzaren azterketarik egin behar, beraz ez zuen
uste frogen amankomuneko balorazioa egin aurretik froga guztien azterketa bat
egin behar zenik (STC 77/83; STC 105/83) (TOMAS Y VALIENTE, 1987:25)

Baina badirudi edozein kasutan uste orokorraren arabera epaileak praktikatutako
frogetan oinarrituz arrazoitu beharko duela eta baita bakoitzak berarengan izan
duen eragina azaldu beharko duela (RUIZ VADILLO, 1986: 85).
7.3.- FROGA GUZTIEN BALORAZIOA JUSTIFIKATU BEHAR DA

Aurreko betebeharraren osagarri bat da, lehen aipatu dugu frogak banan- banan
baloratu behar direla eta horren ondoren denak batera baloratu behar dira.
Honen garrantzia azpimarratu behar da nahiz eta AK-k kontrako praktika
ahalbideratu badu ere.

AK-k 307/1985 Autoan esan zuen: Konstituzioak ez du bermatzen auzian planteatu
diren froga guztien azterketarik, baina ez die epaile eta auzitegiei
amankomuneko frogen balorazioa ere ukatzen edo debekatzen.

Aurretik aipatu dugun printzipio bat ere kontutan izan behar dugu: “ekonomia
prozesalarena” hain zuzen ere. Printzipio honek beharrezkoak ez diren izapideak
eta beraz kasu honetan bezala “beharrezkoak” ez diren frogen balorazioa” ez
egitea ahalmentzen dio epaileari baldin eta froga horiek frogatuko luketena
ontzat hartzen badu epaileak.

Baina egoera honek kontraesanak sor ditzake, hau da, alde batetik esan ohi da
Epaileak ez dituela frogak banan- banan arrazoitu behar eta baloratu behar eta
bestalde Epai bat Deuseza dela esaten da baldin eta Epaileak ez baditu kontutan
hartzen epaiarengan eragina izango dituzten zenbait elementu. Honi MOTIBAZIO
FALTAGATIK emandako DEUSEZTASUNA deritzo

Baian egoera hau konpontzea oso erraza da: epaileek froga guztien balorazioa
egin beharko luketela esanez arazoa konponduko litzatekeelarik..

7.4.- ARRAZONAMENDU INFERENTZIALAREN ZEHAZTAPENA

Arrazonamendu inferentzialak ezagutzen dugunagatik ezezaguna zaigunera heltzeko
balio du.

Adb. “Aitorren autoan odola aurkitu dugu, beraz Aitorrek Jon hil zuen”.

Argi dago argumentazio hau akasduna dela ezta? Hemen indizio batzuk badaude
(odola autoan aurkitzea) baina indizio horiek ondorioekin lotzen duen
argumentazioa falta da, ezta?

Arrazonamendu inferentzialaren bidez Epaileak frogen balorazioen ondorioz,
indizioetatik ondorioetara pasatzeko argumentazio eta arrazoiketa bat egin
behar izango du, esperientziako zantzuetan oinarrituz.

7.5.- HIPOTESIRIK ZIURRENA

Esperientziako zantzu horiek, zentzuzko presuntzioak dira, eguneroko
esperientziatik lortutakoak eta beste askotan Zientziatik lortutakoak.

Zantzu horiek normalean gertatzen denari buruz edo gertatuko denari buruzko
ideiak ematen dizkigute

Printzipioz baliozkotasun absoluturik ez dute, eta beraz ezin da aldez-
aurretik epaitzen den supostuari aplikagarriak izango zaizkiola esan. Gainera
gerta daiteke auzi beran esperientziko zenbait zantzu erabili ahal izatea, eta
beraz horien erabilpenarekin ondorio ezberdinak lortu ahal izatea, hau da,
zantzu ezberdinak erabiliz ondorio ezberdinak lortzea.

Zantzu ezberdin erabili badaitezke zein aukeratu beharko da? Indar gehien duena
kasuan- kasu.

7.6.- AMANKOMUNEKO BALORAZIOAREN JUSTIFIKAZIO ARRAZIONALA.

Aipatu ditugun ukanbeharrak froga bakoitzaren justifikazioa lortzera zuzenduta
daude, eta horrek balio izango luke egitate bat frogatzeko frogabide bakarra
izango bagenu. Baina errealitatea ezberdina da eta egitate ugari, froga ugari,
ondorio ezberdinetara eramaten gaituzten froga ugari... egon daitezke eta beraz
emandako “istorio” guztietatik zein sinestu? Epaileak bat aukeratu beharko du
eta aukeraketa hori ere motibatu beharko du.


AIPAMEN BIBLIOGRAFIKOA

ALMAGRO NOSETE, J.- ROME PAULE, J. 1994 : Instituciones de derecho procesal
(proceso penal) Trivium, Madrid.
AMODI, E. 1977: “Motivazione della sentenza penale”, Enciclopedia del diritto.
GIMENO SENDRA, V. 1990: “Los principios del derecho penal, VV.AA. Derecho
procesal, T.II. Tirant Lo Blanch. Valencia.
MARTINEZ, J.I. 1992: La imaginación jurídica. Debate. Madrid
NOBI,LI, M: 1974: il principio del libero convencimiento del giudice, Giuffré,
Milán.
PATZIG, G. 1986: Hechos, normas proposiciones (trad. Cast). Alfa, Barcelona-
Caracas.
RUIZ VADILLO, E. 1986: “Algunas breves consideraciones sobre los indicios, las
presunciones y la motivación de las sentencias”. Poder Judicial, nº3.
TARUFFO,M. 1992: “La prova dei fatti giuridici, Giuffrè, Milán.
TOMAS Y VALIENTE,F. 1987: “In dubio pro reo” libre apreciación de la prueba y
presunción de inocencia”, Revista Española de Derecho Constitucional, nº 20.
WROBLEWSKI,J. 1989: “Sentido” y “hecho” en el Derecho (trad. Cast.) Servicio
Editorial Universidad del País Vasco, Bilbao.
















                               BOSGARREN PARTEA

               BEDERATZIGARRENIKASGAIA:_ZUZENBIDEAREN_FUNTZIOAK

****** 1.-ZUZENBIDEA GIZARTEA ANTOLATZEKO EREDUA BEZALA ******


Zuzenbidea -haren arauak eta instituzioak- gizakien antolakuntza prozesuaren
elementu bat izateaz gain gizakien aurkako interesen artean ematen diren
gatazketatik eratortzen den emaitza bat ere bada. Zuzenbideak, POUND-ek esan
zuen bezala, “Giza ingenieritzako“ lana burutzen du, kontrajarriak diren
interesen harmonizazioan datzalarik lan horrek. Harmonizazio horren bidez
egitura sozial jakin batetan interes eta herritar ezberdinak barneratzea
lortzen duelarik.

Hori horrela, zuzenbideak Gizartearen egitura arauemailea antolatzen duela esan
genezake: pertsonen jarduerak arautzen ditu, gizartearen egitura sozial eta
ekonomikoa arautzen du eta batzutan ere hartan parte hartzen du. Zuzenbidea
instituzio bat dela esaten da, hau da, zenbait prozesu eta arauen multzoa, giza
taldeen jarduera antolatua, azken finean.

Betidanik edozein giza egitura indibiduoen jarduera arautzen zituzten
ordenamendu arauemaileen bidez antolatuta egon da. Antzinako Gizarteetan,
Zuzenbide ez zen beste ordenamendu arauemaileetatik bereizten, nolabait “inter-
erlazionaturik” agertzen ziren.

Bereizketa Zuzenbide eta Erlijioa bereizten hasi zenean eman zen, hau da,
ekoizpen arauemailea instituzionalisatzen hasten den momentuan.

Garai historiko bakoitza ezaugarri juridiko ezberdinengatik ezberdindu izan da.
MAX WEBER-ek 4 motatako berezitasun juridikoak aldarrikatu zituen:

1.- ZUZENBIDE IRRAZIONAL- FORMALA:

Antzinako Gizarteetan existitzen zen Zuzenbide mota da, erlijioa edo eta
zenbaitetan “magia”rekin erlazioa zuena.Baina prozesu juridikoan nolabaiteko
formaltasuna ikusten hasten da. Normalean Zuzenbide kontsuetudinario mota bat
da.

2.- ZUZENBIDE IRRAZIONAL- MATERIAL: Kasuistikan oinarritzen den Zuzenbidea da,
momentuko aldarrikapen “irrazionalak” dira.
3.- ZUZENBIDE ARRAZIONAL – MATERIAL:

Zuzenbide horren erabilpen politiko eta teleologikoa da aipagarriena,
gizartearen egitura sozial eta ekonomikoetan aldaketak sortzea bilatzen
duelarik Zuzenbide arautzaile edo interbentzionista da

4.- ZUZENBIDE ARRAZIONAL- FORMALA:

Aldez aurretik ezagutu daitekeen Zuzenbidea da eta teknizismo juridikoa du
ezaugarri. Zuzenbide eredu hau Estatu liberal modernoaren ereduan existitzen
den zuzenbide mota da.

Hala ere, “juridikoa” zer den zehazterakoan ikusi izan da izaera hori eman
zaiola Estatuak gizartea antolatu eta kontrolatzeko duen ahalmena adierazteko.
Hau da, Estatuak sortutako instituzioei zuzenbideak gaitasuna aurreikusten die
hertsapena erabiliz arauak betearaz ditzaten.

INTEGRAZIO SOZIALAREN FUNTZIOA EDO GIZA KONTROLARENA.

Autore funtzionalista gehienek, PARSON edo BERDEMEIR besteak beste, esan dute
Zuzenbidearen funtziorik garrantzitsuena giza kontrolarena dela. Funtzio honen
helburua herritarren jarduerak zuzentzea da, “talde” edo Gizartearen kohesioa
lortu edo eta mantentzeko asmoz. Hauek esaten ziguten helburu horiek lortu ahal
izateko beste teknikek kale egitekotan, beti Zuzenbidera jotzeko aukera izango
dugunez, hauxe dela zuzenbidearen funtziorik garrantzitsuena.

LLEWELLYN-ek, zentzu honetan, esaten zuen, gizakien portaeren gaineko
integrazio edo kontrol orokorraren barnean beste funtzio batzuk bereiz
daitezkeela:

   1. arazoak konpontzea
   2. Jarduerak bideratzea
   3. Botere sozialaren zilegitasuna eta antolakuntza
   4. Bizi baldintzen ezarpena eta justiziaren administrazioa

Zuzenbideak integrazio sozialaren funtzioa egiten du arauen pertsuasioaren
bidez eta pertsuasio honek kale egiten duenean, integrazioa beste elementu
batzuen bidez lortzen da, “giza kontrolerako elementu juridiko- formalen bidez
alegia.

Integrazio sozialaren ideiak Gizartearen irizpide bateratu batetara eramaten
gaitu, orden eta bakearen ideiara, sistema sozialaren funtzionamenduari buruzko
ikuspegi utopikoegia emanez.

Zuzenbideak giza- kontrol hori burutzeko TEKNIKA EZBERDINAK erabili ditzake:

1.- BABES TEKNIKAK ETA ERREPRESIBOAK:

Pertsonei betebehar juridiko positiboak -obligazioak- edo eta negatiboak -
debekuak- ezartzen dizkiotenak dira, betetzen ez badituzte zehapenarekin
mehatxatuko zaielarik.

Zuzenbideak ekintza zilegiak deitzen direnak babesten ditu (baimendutako edo
obligaziokoak diren ekintzak/jarduerak) eta aldi berean Zuzenbideak ekintza ez-
zilegik deiturikoak zigortzen ditu, penal arloko kontrol tresnek aurreikusten
dituzten zehapen negatiboko tresnen bidez.

Teknika hauen bidez zuzenbidea orden publikoa eta bakea babesteko tresna
politikoa bilakatzen da. Errepresioko Zuzenbideak Estatu liberalaren berezko
teknika bat da, norberaren autonomia eta merkatu askea bermatu nahi duelarik

2.- ANTOLAKUNTZAKO TEKNIKAK, TEKNIKA DIREKTIBAK, TEKNIKA ARAUTZAILEAK ETA
KONTROL PUBLIKOKO TEKNIKAK:

Gizartearen egitura sozial eta ekonomikoa antolatzeko Zuzenbideak erabiltzen
dituen teknikak dira: botereak definitu eta egozten ditu, eskuduntzak esleitzen
ditu, jarduera ekonomikoa eta politikoa diseinatu eta dauden errekurtso guztien
artean banatzen ditu.

Zuzenbide arautzaile deituriko hau, Estatu Sozial eta partehartzaileetan ematen
den Zuzenbide eredua da, eta honek betetzen duen helburua legislazioaren bidez
egitura sozialak eta ekonomikoak arautzearena izango da.

Honek duen beste ezaugarri bat egitura burokratikoen areagotzea da, baita
legislazio administratiboaren areagotze bat ere.

3.- PROMOZIO TEKNIKAK

Gizakiak sozialki beharrezkoak diren jarduerak egiteko ganbentzitzea bilatzen
dituzten teknikak dira.

Jarduera horiek egitera bultzatzen die “intzentibazio legeen bidez”. Helburua
Gizarteak hobari bat lortzea da, horretarako zehapen positiboak erabiliko dira:
sariak, ordain bat (ez du beti ordain pekuniario bat izan behar) eskainiko zaio
herritarrari jarduera zehatz bat egiteagatik, edo hobari fiskalak...
subentzioak...

Ongizate Estatuetan ematen den Zuzenbide ereduan daude teknikak dira hauek,
helburu sozialak lortzera bideratuta egongo direnak. Zuzenbide babestzaile bat
bilatu nahi dute, ez soilik partehartzaile bat.

Aipatutako hiru teknika horiek ez dira antagonikoak, zuzenbidearen oinarrizko
helburua lortzeko erabili daitezken bideak baizik. Zuzenbideak Gizartea
kontrolatzea du helburu, eta hori errepresioaren bidez, partehartzearen bidez,
edo “ promozioaren” bidez lor daiteke
.

                     II.-_BOTEREAREN_ZILEGITASUN_HELBURUA

Zuzenbidea, Estatuaren Zuzenbidea da, boterearen subiranoaren adierazle delako,
Estatuak berak bere eraginkortasuna bermatzen duelarik. Boterea, zuzenbideko
Estatua da, bere egitura eta funtzioa Zuzenbideak arautzen baitu. Zentzu
honetan, zuzenbideko estatuak egiten duen indarraren arauketa dela esan
dezakegu. Estatuaren zuzenbidea eta zuzenbideko estatua, zailtasunez bereizten
diren 2 errealitate dira, baina kontzeptualki behintzat saiatuko gara
bereizten:

Historikoki zuzenbide- Boterea binomioa honako ereduekin erlazionatuta azaldu
zaigu:

1.- BOTEREAREN GAILENTZEA ZUZENBIDEAREKIKO:

Erromatar Inperioko eredua, Absolutismoaren garaiko Erregimena (subiranoa
Legearen gainetik): “Gizonen gobernua legeren gobernuaren gainetik”

2.- ZUZENBIDEAREN GAILENTZEA BOTEREAREKIKO:

Iusnaturalismo tradizionalak Jaungoikoa Zuzenbide positiboaren gainetik zegoela
esaten zuen ideia garatu zuen: “Zuzenbide positiboa Zuzenbide Naturalaren
kontrakoa bada, ez da Zuzenbidea izango, Zuzenbidearen “korrupzioa” baizik”.

3.- ZUZENBIDEA ETA BOTEREAREN ARTEKO IDENTIFIKAZIOA:

Boterea zuzenbidearen gainetik jartzea, Zuzenbidea boterearen instrumentu bat
besterik ez dela ulertzera ematen gaitu.

Zuzenbidea Boterearen gainetik dagoela esatean, botererik behar ez duen
positibismoa aldarrikatzen du.

4.- BOTEREA ETA ZUZENBIDEAREN ARTEKO BEREIZKETA:

Hau mantentzen dutenek esaten dute Zuzenbidea ez dela Boterearengandik
eratortzen: soziologoek, amerikar errealistak, zuzenbidea kasu bakoitzeko
Justizia bezala definitzen dutenak...

5.- ZUZENBIDEA ETA BOTEREAREN ARTEKO KOORDINAZIO ETA INTERRELAZIOA

Erlazio honek gizarte modernoetako funtzionamendu politiko eta juridiko modu
garbian azaltzen du. Zuzenbidea eta boterea txanpon bereko bi aurpegi hartzen
dira: boterea sistema juridikoaren baliozkotasunean oinarritzen da, oinarrizko
arauaren baliozkotasun eta indarra oinarritzat hartuz.

Funtsezko indar hertsakor bezala, arauen sistemaren eraginkortasuna bermatzen
du, eta beraz, hura baliozkoa izanik harengandik eratorritako arauak ere
baliozkoak izango dira. Bestalde boterea ez da indarraren ekintza bat, sistema
politiko eta ideologiko horri atxikitzen zaien pertsonak batzen dituen
instituzio bat baizik.

Etika publiko hura positibizatzen da eta zuzenbidea barneratzen da Ordenamendu
Juridikoaren funtsezko balioen izaera hartzen.

Boterearen zilegitasuna lortzeko azterketa BI IKUSPEGIETATIK egin behar dugu:

   1. Zilegitasuna NONDIK eratortzen zaion
   2. Zilegitasuna NOLA lortzen duen


   1. BOTEREAREN_ZILEGITASUNA_NONDIK_ERATORTZEN_ZAION_AZTERTUZ:

1.- BOTEREAREN IZATE BERAREN ZILEGITASUNA haren sorkuntza azaltzen duten
irizpideekin parekatzen da; gizarte modernoetan hiritarren adostasunaren
beharrean zehazten direlarik (gehiengoen ideia: sufragio unibertsala...)

2.- BOTEREAREN ZILEGITASUN HISTORIKOAK Erregeen boterea justifikatzeko balio
zuen batez ere, gurasoengandik semeei pasatzen zelarik.

3.- BOTEREAREN ZILEGITASUN KARISMATIKOA, pertsona zehatz batzuk gainontzeko
herritarrak gobernatzeko duten gaitasun pertsonala azaltzen du. Zilegitasun
eredu hau erregimen totalitarioetan ematen dena da.

Arestian esan dugunez, sistema demokratikoetan ematen den boterearen
zilegitasun mota “izate berarekin” erlazionatzen dena da, hau da, gehiengoekin
erlazioan dagoena. Zuzenbidea izatean oinarritzen den boterearen zilegitasun
hori lortzeko tresna da, eta Boterea eta zuzenbidea eta zilegitasuna eta
Justiziaren ateko erlazioa adierazten du.

B)_ZILEGITASUNA_NOLA_LORTZEN_DUEN_AZTERTUZ:

1.- Jardueraren zilegitasuna boterearen justifikazio dinamikoa da, hau da,
botere horren egikaritza zehaztuko duena: nork egikarituko duena, nola, noiz...

Legearen nagusitasunaren printzipioa eta botere banaketaren printzipioek ere
Zuzenbideko Estatuaren boterearen egikaritzako zilegitasunaren adierazgarri
dira. Boterearen egikaritze hau MUGATUA delarik:

    * MUGA OBJEKTIBOAK:
    * gobernatzen dutenak Legearen menpe daude
    * Botere banaketaren printzipioa

    * MUGA SUBJEKTIBOAK
    * eskubideen babesa eta bermea: honek boterean partehartzeko ereduak
      zehaztu, botereak bere egikaritzan bete beharko dituen mugak zeintzuk
      izango diren ezarriko ditu.


         III.- ALDAKETA SOZIALA: ZUZENBIDE EZ BAZTERTZAILEAREN EREDUA.

Estatuaren Zuzenbidea erabili izan ohi da XX eta XXI. Mendeetako Gizarteetan
aldaketa ekonomikoak, aldaketa sozialak... e.a. antolatu eta egituratzeko, bai
eta zenbait aktitude eta uste izanak garatzeko.

Zuzenbidea, bizitza sozial eta ekonomikoa antolatzeko balio duen instrumentu
bezala ulertzeko ideia hura, herritarrak kontrolatzeko ahalmen handia duen
Estatu bat existitzen delako zabaldu da. Zuzenbidea, zentzu honetan,
kontrolerako eta gizartea bideratzeko tresna independente bat da. Sistema
juridiko honela definitzen da:

    * gobernuko tresna zehatz batzuen multzoa
    * arrazionalki sortutako doktrina bat erabiltzen duena.
    * Estatuko organo espezializatu batzuek interpretatu eta aplikatzen
      dutelarik.

Aldaketa sozialaren kontzeptua definitua izango da, Gizartean ezarritako
jarduera moduen aldaketa ez errepikatua bezala. Zentzu honetan, aldaketa
soziala egongo da gizartearen egitura aldatzen denean, hau da, jarduteko
ereduak aldatzen direnean, arauak aldatzen direnean, rolak aldatzen direnean...
Ez da aldaketa sozialik egongo ongizate ekonomiko maila igo edo jaisten denean.

Aldaketa sozialaren kontzeptu zabalago batek aldaketa mota ezberdinak
aurrezagutzen ditu, horien maila, neurri edo helburuak kontutan hartuz:

1.- Goragokoa:: norberaren jarduteko ereduak edo eta pautak aldatzen ditu
soilik.

2.- Orokorra: jarduteko arau orokorrak aldatzen ditu taldearen baitan edo
sistema politikoarekiko, sistema ekonomikoarekiko edo gizartearekiko.

3.- Iraultzailea: Gizartearen oinarrizko baloreak aldatzen ditu.

Zuzenbidea Gobernuaren elementua dela lehenago aipatu dugu, eta horren
positibisatzeak nabarmentzen du bere erabilpena, baina badaude beste elementu
batzuek ere Gobernuaren indarra adierazten dutenak:

   1. Botere estatalaren akumulazioa
   2. Profesionalisazio juridikoa
   3. Prozeduren instituzionalizazioa
   4. Botere legegile eraginkorren garapena.

Horren ondorioz, esan dezakegu Zuzenbideak Gizartea antolatzeko eta
legegilearen desioetara eraldatzeko edozein gauza egin dezakeela. Eta “a sensu
contrario” esan dezakegu, Zuzenbidea gizartean ematen diren aldaketetara erraz
egokitu daitekeela, bere forma edo eta egitura aldatu gabe: kontzeptu
juridikoak forma berdinarekin mantendu daitezke, nahiz eta bere giza funtzioak
bereziki aldatu (Adb. Jabegoa: lehen jabegoa: etxea, eta inguruko elementu
guztien gainean jabeak zuen eskubidea zen, gaur egun gizarte kapitalistetan
erabiltzen zen eredua beste bat da)

Testuinguru honetan beharrezkoa da ZUZENBIDE ANTIDISKRIMINATORIOARI BURUZ
HITZEGITEA, Zuzenbidearen aldaketa sozialaren eredua bezala.

Zuzenbide antidiskriminatorio deituriko hau Estatu liberalaren zilegitasun
krisi egoera batetan sortzen da, eta baita bertan zegoen Zuzenbide ereduaren
krisia ematen denean. Krisialdi hau Estatu Batutetako kaleetan indar
handiarekin agertzen da, arrazen iraultza eta gizartearen egoera salatzen zuten
hainbat talde eta giza eragileen bidez. Sistema Juridikoa eskubide zibilen
aldeko eskaerak bereganatzen joango da. Baina aldi berean, Sistema bera botere
arauemaile zein judizialak ezarritako instrumentu juridiko- kontzeptual berriak
ezartzera derrigortua egongo da.

Botere judizialak sortutako tresnen artean, Estatu Batuetako Auzitegi Gorenak
sortutakoak hain zuzen ere, honako hauek egon ziren:

    * ezberdintasunak ezartzen zituzten legeen kontrol konstituzionala
    * diskriminazio zuzena zein zeharkako diskriminazioa garatzen zuten
      kontzeptuen azterketa konstituzionala.

1.- TRESNA JURISPRUDENTZIALAK:

1.1.- LEGEEN KONSTITUZIONALTASUNA AZTERTZEKO TRESNAK: Berdintasun kontzeptuaren
interpretazio judizialak honen zehaztapena ematean esango du, berdintasuna
lortuko dela xedapenek ez badituzte pertsona edo eta taldeen artean
ezberdintasunak egiten eta beraz konstituzionalak direla esango da. Legeek edo
eta xedapenek ezberdintasunak egiten dituztenean soilik aplikatuko dira
aipatutako kontrol tresna horiek.

1.2.- DISKRIMINAZIO EZAREN PRINTZIPIOA: Bestalde, berdintasun konstituzional
edo diskriminazio ezan oinarritzen den printzipioa honako hau da: tratu
antzekoa antzekoak diren pertsonentzat. Baina nortzuk diren berdinak, zeintzuk
izango diren berdinak egiten gaituzten ezaugarriak... galderei erantzutea ikasi
genuenez ez da batere erraza zehaztea eta irizpide ezberdinen arabera egin
daiteke; hau horrela ezaugarri edo eta baldintza horiek ezartzerako orduan
garrantzi handia izango dute Zuzenbidearen interpretazioa eta aplikazioa egin
behar duenaren irizpideek.

1.2.1- DISKRIMINAZIO ZUZENA EDO DE IURE:Hau emango da diskriminazioa Legean
bertan azaltzen denean, edo frogatzen denean legegileak lege bat sortzerakoan
asmo diskriminatzailea izan zuela.

1.2.2.- ZEHARKAKO DISKRIMINAZIOA EDO DE FACTO: Hau emango da lege edo eta
xedapen neutro batek bere aplikazioan giza-talde batengan eragin edo eta
ondorio kaltegarriagoak dituenean.


2.- TRESNA ARAUEMAILEAK ZENTZU HERTSIAN:

Zuzenbide antidiskriminatorioaren izaera indibidualista (Sententzietan
oinarritutakoa) aldatu egingo da erabilitako tresnak botere arauemaileengandik
eratortzen direnean (legegile edo exekutiboarengandik). Hauxe aukeren
berdintasuna bermatzeko ematen diren politika publikoetan erabiltzen diren
tresnak izango dira. Estatu sozial partehartzaile batetan beharrezkoa izango da
hauek parte har dezatela zentzu aktibo batetan, diskriminazioaren ezabaketan.

Arestian aipatu badugu ere mota honetako zuzenbidea EEBBetan eman zela,
Zuzenbide antidiskriminatorioa lurralde horretan, diskriminazioaren kontra
zuzenbideak hartu zituen jarduerak edo ekintzak askoz ere mugatuak izan ziren,
eta beraz ez zuten Zuzenbidea uste bezain beste aldatzea lortu.

*Europar Batasunean, Zuzenbide Antidiskriminatorioaren oinarriak honako
Xedapenetan aurki ditzakegu:

1.- 76/207 Direktiba, Kontseiluarena, 1976ko otsailaren 9akoa: Direktiba hau
gizon eta emakumeen arteko berdintasun printzipioa aldarrikatzen zuen lan bat
lortzerako orduan, hezkuntza eta formazioa jasotzeko orduan, promozio
profesionalean, eta lanean berdintasun baldintzetan.

Tratu berdintasun printzipioak suposatzen du ezin dela sexu arrazoiengatik
inolako diskriminaziorik eman, ez zuzenean ezta zeharka ere.

2) 84/635 Errekomendazioa, Kontseiluarena, 1984ko abenduaren 13koa: emakumearen
eskubideen aldeko ekintza positiboak garatzearen alde agertzen delarik, ordura
arte existitzen diren arau juridikoak berdintasuna lortzeko nahikoak ez direla
onartuz.

3) Europar Batasuneko Itun sortzaileko 141.4 art-k ezartzen du:

“Praktikan lan arloan gizon eta emakumeen arteko berdintasun osoa bermatzeko
asmoz, tratu berdintasun printzipioak ez die Estatuei debekatuko helburu hura
lortzeko ordezkapen gutxien duen sexuari bere jarduera profesionala garatzeko
edo eta bere jarduera profesionalan izan ditzakeen desabantailak konpentzatzeko
abantaila zehatz batzuk ezartzea.”

AIPAMEN BIBLIOGRAFIKOAK

SORIANO, R: Sociología del Derecho, Ariel, Barcelona 1997. cap XX
FRIEDMAN, L.M. Introducción al derecho norteamericano, Bosh, Zaragoza, 1998.
cap 14
ATIENZA,M. El sentido del Derecho, Ariel, Barcelona, 2001, cap 6
LOPEZ CALERA, N: Funciones del Derecho en E. Garzón Valdés y F.J. Laporta
(comp). El derecho y la Justicia Trotta. Madrid. Pag. 457 y ss




****** HAMARGARREN IKASGAIA: OINARRIZKO ZENBAIT KONTZEPTU ******

                           1.-ZUZENBIDE_SUBJEKTIBOA

1.1.- KONTZEPTUA ETA KATEGORIAK

Zuzenbide subjektiboa muga batzuen barnean pertsonei ematen zaien jarduteko
gaitasuna da, baita beste batzuen jarduera zehatz bat eskatzeko ahalmena ere,
baldin eta aurretik Ordenamendu Juridikoak jarduera hori exigitzeko ahalmena
ematen badie, beti ere muga batzuen barnean.

Ordenamendu juridikoak besteei jarduera zehatz batzuk exigitzeko ahalmena
aurreikusten dion subjektuari hertsapena modu mugatu batetan erabiltzeko aukera
ematen diolarik ere.

K.Z- ko 7. Art-k dio” eskubideak fede onaren irizpidearen arabera egikaritu
beharko dira” eta honetaz gain dio: Legeak ez du babesten zuzenbide
gehiegikeria edo gizartearen kontrako egikaritza.

KLASIFIKAZIOA

Eskubide subjetboak elementu ezberdinen arabera sailkatzen dira:

1.- Eskubidearen eraginagatik eta subjetu pasiboaren zehaztapenagatik: ESKUBIDE
ABSOLUTUAK ETA ESKUBIDE ERLATIBOAK

1.1.- ESKUBIDE ABSOLUTUAK;: Erga omnes eragina duten eskubideak dira.

1.2,- ESKUBIDE ERLATIBOAK: Pertsona zehatz batzuengan eragina dutenak.

Lehenengoek, subjektu aktiboari gainontzeko sugjektuen aurrean objektu baten
gainean ahalmen bat bermatzen diete.

Bigarrenek, subjektu aktiboari pertsona baten edo batzuen aurrean bermatzen
diete pertsona horiek bete behar izango duten jarduera bat.

Eskubide absolutuen barnean koka ditzazkegu:

    * pertsonalitatearen gaineko eskubideak
    * Eskubide errealeak
    * ¨Herentzia arautzen duen Zuzenbidea

Eskubide Erlatiboak:

    * Kredituei buruzko zuzenbidea

Baina banaketa hau ez da beti hain argia eta zenbait kasutan zalantzak sor
daitezke.

2.- ESKUBIDEAREN TITULARRARI DION ATXIKIMENDUAGATIK:Besterengarriak diren
eskubideak eta besterengarriak ez diren eskubideak. Besterengarriak ez diren
eskubide horiek PERTSONALISIMOAK deitzen dira, eta titularrarengandik ezin
izango dira banatu.

Besterengarritasuna eskubide patrimonialen kasuan arau orokorra da, errealak
edo eta pertsonalak badira ere.

3.- ESKUBIDE BATZUK BESTEEKIKO DUTEN ERLAZIOAGATIK: ESKUB. PRINTZIPAL EDO
OSAGARRIAK

Eskubide osagarri horiek beste eskubide baten beharra dute existitzeko, hauen
adibide batzuk: bermeei buruzko eskubideak: fidantza, hipoteka...

4.-BABESTEN DIREN SUBJEKTU ETA INTERESEN EZAUGARRIENGATIk: hauek eskubide
publiko eta eskubide pribatuak dira:

Zuzenbide publiko subjetiboak: modu orokor batetan esan genezake hauek direla
Ente publikoekin ematen diren erlazioetan ematn den Eskubide/ zuzenbidea

Zuzenbide pribatua: partikularren artean ematen diren harremanak arautzen
dituztenak

5.- EDUKIAGATIK:

Eskubide patrimonialak, titularrrari haren ondareko ondasunak bermatzen
dizkiotenak

Eskubide ez- patrimonialak, titularraren ideiak edo orokorrean pekuniarioki
zenbagarria ez den ondarea babesten dizkiotenak dira. adb. Pertsonalitarearen
eskubideak.


1. 2.- ZUZENBIDEAREN SUBJEKTUAK

Eskubideen subjektua PERTSONA da, ez Gizakia edo gizona; bi termino hauek ez
baitute gauza bera izandatzen.

Gizakia pertsona da eskubide eta betebeharren subjetu bezala aureikusten
denetik. Horregatik PERTSONALITATEA gaitasun juridikoaren sinonimotzat hartzen
da.

Gizakia pertsona da ez bere izaera natuaralagatik Zuzenbide objetiboak holan
aurreikusten duelako baizik. (historiak hori erakutsi digu: esklabuak ez ziren
zuzenbideko subjektuak, adibidez).

Gaur egun gizaki guztiak pertsonak dira: pertsonalitatea guztientzat berdina da
eta gizabanakoa izaten jarraitzen du bere bizitzako egoera guztietan.

Baina norberaren interesen gainetik badaude beste zenbait interes,
gizabanakoaren “muga” gainditzen dituztenak eta beraz horien babesa bermatzeko
zuzenbide objektiboak zenbait Asoziazio eta erakundeei pertsonalitate juridikoa
aurreikusten die.

Honegatik esaten dugu bi pertsona mota existitzen direla:

1.- FISIKOA EDO INDIBIDUALA

2.- JURIDIKOA ( pertsonek osatutakoak, Zuzenbide Objetiboak eskubide eta
betebeharren subjetua izateko gaitasuna aurreikusten dielarik.

1.- PERTSONA NATURALA/ FISIKOA

1.1.-_PERTSONALITATEAREN_JAIOTZA_ETA_EZABAKETA

K-Z-k pertsonalitatearen jaiotza eta ezabaketa honako artikulu hauetan arautzen
du 29, 30, 31, 32 eta 33.

1.2.-_JARDUTEKO_GAITASUNA_ETA_HURA_MUGATZEN_DITZUTEN_BALDINTZAK

Gaitasuna pertsonalitatearen sinonimotzat hartzen da, subjektu aktibo,
pasibo... izateko ahalmena suposatzen duelako.Baina ahalmen edo gaitasun horrek
bi adiera izan ditzazke:

1.- ESKUBIDEEN GOZAMENERAKO ESKUBIDEA

2.- ESKUBIDEEN EGIKARITZARAKO ESKUBIDEA, hau da, ekintza juridikoak
egikaritzeko ahalmena.

Legeak modu orokor batetan pertsonei, pertsona guztiei, jarduteko ahalmena
aurreikusten die, eta gero taxatiboki EZGAIAK direnak azalduko du.

** SEXUA **

Garai batetan, emakumea izatea ezgaitasun arrazoi bat zen. Ordenamendu Jurdiko
espainiarrean emakumeen jarduteko muga horiek ezabatzen joan ziren pixkanaka-
pixkanaka:

* 14/1975 Legeak ezabatu zituen emakumen ezkonduek jarduteko zituzten mugak

* 11/1981 eta 30/1981 Legeek ere K.Z-n aldaketa sakonak eragin zituzten:
filiazioari buruzko arauketa, ezkontideen arteko harremanak... e.a. berdintasun
printzipiora egokituz jaon zirelarik.

* 11/1981 Legeak legislazio zibilean existitu zitezkeen sexu oinarria zuten
bazterketa guztiak ezabatzeko eman zen.

** ADINA **

Jarduteko gaitasunean eragina duen beste elementu bat PERTSONEN ADINA DA.

Ondorio zibiletarako espainiarrek adin- nagusitasuna 18 urterekin lortzen dute.
( KZ 315- 322 art.)

Baina pertsonalitatearekin zerikusi handia duten beste “adin” batzuk ere
aipatzen dira K.Z.-n.

    * pertsonalitatea jasotzeko beharrezkoa da jaiotako umea bizitza
      independientea egitea 24 orduz.
    * Emanzipatugabeko adintxikiak ezin dute ezkontz zibilik ospatu.
    * 14 urtetik beragokoak ezin dute testamenturik egin. ( olografoa izan
      ezik)
    * 25 urte izan behar ditu pertsona batek adoptatu ahal izateko.

Adin txikikoaren ezgaitasun ia absolutua eta gaitasun absolutuaren arteko
bitarteko egoera bat ADIN TXIKIKOAREN EMANZIPAZIOA da.

K.Z-ko 314. Art-k dioenaren arabera emanzipazioa ematen da:

   1. Adin nagusitasunagatik
   2. Adin txikikoaren ezkontzagatik
   3. Adin txikokoaren gainean patria potestad dutenenk onartzen diotelako.
   4. Epaileak ematen duelako.

Epaileak emanzipazioa onar dezan beharrezkoa izango da, alde batetik adintxikia
16 urte baino gehiago izatea, haren gurasoak entzutea, eta honako egoeraren
baten aurkitzea:

   1. patria potestad duena beste pertsona batekin ezkontzen denean
   2. Gurasoak banatuta bizi direnean
   3. Edozein arrazoiengatik patria potestad horren egikaritza oztopatzen
      denean

Epaileak ere tutelapean dagoen 16 urtetik gorako adintxikiari ere emanzipazoa
onar dakioke.

EMANZIPATUTAKO ADIN TXIKIAREN GAITASUNA:

K.Z-ko 323. artikuluan aurreikusten da honakoa. Artikulu honen arabera argi
dago emanzipatutako adin- txikiak ondasun higigarriak saldu eta eros ditzakela,
kreditu publikoak eros/ saldu; dirua prestamoan eman dezake, peignorazioak
ziurtatu ditzazke, ondasun higigarriak daonatu edo permuta ditzazke; bain
horretaz gain AG-k eta Erregistroetako Zuendaritza Orokorrak ere honako ahalmen
hauek onartu dizkie:

   1. Hipotekak kantzelatu
   2. Hipoteka eskubidea atzeratu dezake
   3. Madnatu emailea izan diteke
   4. Botereak eman ditzazke
   5. Sozietate batetara higiezinak aportatu ditzazke
   6. Bere Seme- alabak ordezkatu ditzazke
   7. Inbentarioen likidazioarko eskriturak egin ditzazke
   8. Ondasun ganatialen likidazioa egin dezake
   9. E.a.

3.- GAIXOTASUNA

Gaitasunean eragina duen beste elementu bat GAIXOTSUNARENA da: Gaixotasuna
FISIKOA ETA MENTALA izan daiteke.

Gaixotasun fisikoek normalean ez dute inolako eraginik gaitasun juridkikoan,
baina batzutan gaixotasun horiek zenbait ekintzen betearazpenak mugatzen
dituzte eta beraz ekintza horien betearazpena ezinezko bihurtzen dute:

Adb.
    * itsuek ezin dute testamentu itxirik egin
    * Gorrek ezin dute “mortis kausa “ ekintzetan lekukotzarik eman
    * Zenbait “akats fisikok” Estatuaren obligazio batzuetatik salbuesten dute
      (adb. Zerbitzu militarra garai batetan.)

Zenbait gaixotasun ere EZGAITASUNA aldarrikatzeko zioa izango dira. Gaixotasun
mentala, defizientzia mentalak, anomalia organiko zein funtzional batzuk,
alkoholismoa eta toxikomania ohikoak badira...

Honetaz gain esan behar da nahiz eta zenbait gaixotasun jarduteko gaitasuna ez
mugatu, egoera horietan dagoen pertsona batek ekintza juridiko bat egiten
baldin badu, ekintza hura DEUSEZA dela aldarrikatuko dela, ekintza hura
baliozkoa izan dadin funtsezko elementu bat falta delako: BORONDATE KONTZIENTEA
hain zuzen ere.

4.- PRODIGALITATEA

K.Z-ren aabera prodigalitatea ezgaitasun partzial bat izan daiteke, kasuan-
kasu Sententziak bere eragina edo hedadura ezarriko zuelarik.

Gaur egun tutelari buruzko araudian ez da esaten prodigalitateak berez
ezgaitasuna ekarriko duenik, baina “ KURATELAK” aurreikusten dituen babeserako
neurrien ezarpena suposatzen du, prodigalitatearen aldarrikapena ezkontideak,
ondorengoak edo aurrekoak eskatzen badute -hauek alimentuak jasotzen ari badira
ustezko prodigoarengandik- Minsteritza Fiskala ere eska dezake ezgaitasunaren
aldarrikapena alimento horiek jaso behar dituztenak adin txikikoak edo
ezgaituak badira.

5.- ZIGOR PENALA

Kasu zehatz batzutan legediak zigor penal bat ezarri zaienei jarduteko
gaitasuna mugatzen die, adibidez, lapurketa batengatik kondenatutakoa ezin
izango da tutore izendatu.

6.- KONKURTSOA ETA KIEBRA

Jarduteko gaitasuna mugatzen duten arrazoiak dira hauek ere. Hartzekodunen
konkurtsoa eta kiebra tutorearen lana betetzeko ezgaitzen dute, bai eta
komertzioan jarduteko gaitasuna ere, hartzekodunen juntak ez badie horretarako
ahalmenik ematen behintzat.

1.3.- PERTSONAREN_EGOITZA_JURDIKOA

Pertsonen egongua finkatzeak garrantzi handia du Zuzenbidearentzat, izan ere,
pertsona orok behar du bere eskubideak eta obligazioak betetzeko leku bat.
Hizkuntza orokorran pertsona baten erresidentzia edo egongua aipatzean,
pertsona horrek urteko denborarik gehiena pasatzen duen tokia bururatuk
litzaiguke danori.

Zentzu jurdikoan, pertsona baten eskubideak egikaritzen diren tokia eta bere
gaitasun jurdikoa egikarituko duen tokia izango da, eta beraz pertsona horren
egoitza jurididikoa izango da. Toki horri EGOITZA edo OHIKO BIZILEKUA deritzo.
Honek ez du inolako eraginik gozamenerako eskubidean, baina bai eskubide horien
egikaritzan eragina izango duten baldintzetan.

K.Z. 40. ART-k honako hau dio: “pertsonen eskubideen eta obligazioen
betearazpenerako pertsona fisikoen egoitza haien ohiko bizilekua izango da...”.

Hala ere Kode Zibilak zenbait pertsonei legeak egoitza zehatz bat aurreikusten
die, haien egoitza edo ohiko bizilekua ez delarik, besteak beste
funtzionarioei, diplomatikoei, militarrei...

Pertsona batek ez badu helbide zehatzik edo eta ez badugu ezagutzen...e.a.
haren azkenengo helbide ezaguna hartuko da ohiko bizilekutzat.

Baina pertsona bat bere ohiko helbide edo egoitzatik AUSENTE egon daiteke, hau
da, bere benetako helbidea zein den ez dakigunean edo hari buruzko inongo
daturik ez duguenan gertatzen da ausentzia egoera hau.

KA-k 181- 198 artikulu bitartean hiru ausentzia mota arautzen ditu:

1.- Behin- behineko ausentzia edo bizilekutik faltatze hutsa
2.- Legezko ausentzia
3.- Heriotz deklarazioa

Pertsona bat desagertu bada (edo ez badakite non dagoen), Epaileak alderdi
baten eskariz edo Ministeritza fiskarlaren eskariz, pertsona horri ordezkari
bat izenda dakioke atzerapenik onartzen ez dituzten negozio judizialak egiteko
edo epaitegian ordezkatua izan dadin “ausente” hura.

Behin- behineko ausentzia hau onartuko da egoera honetan:

1.- Bere azkeneko berriak jaso zirenetik urtebeteko epea pasa bada eta pertsona
horrek ez bazuen ordezkaririk edo bere ondasunen adminstratzailerik utzi.

2.- ordezkari edo eta ondasunen adminstratzailea izendaturik utzi bazuen 3 urte
pasa badira bere azkenengo berriak jaso zirenetik

Epaileak aldarikatutako ausente horri ezarritako ordezkariaren betekizunak
tutarearen antzekoak dira.

HERIOTZ DEKLARAZIOA: Epaitegiek Sentenzia irmo baten bidez ezarri/ aldarrikatu
behar dute heriotz deklarazio hau eta honako egoeretan onartuko da:

    * Ausentearen azken berriak jaso direnetik 10 urte pasa direnean
    * Ausentearen berririk jaso ez bada 10 urte pasa badira bere desagerpenetik
    * Ausentearen azken berriak jaso zirenetik 5 urte pasa badira, baldin eta
      epe horren barruan desagertuak 75 urte beteko balitu
    * Aipatutako epeak 2 urtetara murrizten dira desagerpena arrisku larriko
      egoera batetan eman bazen... Desagertuaren aldarrikapenak
      pertsonalitateari amaiera jartzen dio.

Ausentzia adierazten duen epai irmoa eman ondoren, Erregistro Zibileko Legeko
89. artikularen arabera ausentzia hura inskribatu egin beharko da “Tutoretzak
eta Ordezkapenak” inskribatzen diren atalean.

1.4.- EGOERA PERTSONALA

Egoera pertsonala deitzen zaio pertsona batek Gizartearekiko eta Familiarekiko
duen harremanari. Beraz bereiztu dezakegu:

    * Hiritartasunaren egoera
    * Familiarekiko egoera

A).- HIRITARTASUNA

***** *NAZIONALITATEA *****

Hiritartasuna edo nazionalitatea pertsona bat Estatu batekin lotzen duen
elementua da.

Materia honetan bi dira lehian aurkitu ditzakegun printizpioak:

1.- IUS SANGUINIS: Hiritartasuna edo nazionalitatea filiazio harreman baten
bidez zehazten da

2.-IUS SOLI: Lirralde batetan jaio edo eta bizitzeagatik ezarri edo jasoko da
hiritartasuna.

Honekin batera ere EZKONTZAK nazionalitatea alda dezakeela esan behar dugu,
baina honek ez du modu automatikoan funtzionatzen, aukerakoa baita.

Honetaz gain beste kasu batzuetan Estatu bakoitzak “arrazoi batzuengatik”
pertsona batuzei nazionalitatea aurreikus dakieke.

Espainiar legislazioak K.Z-ko 17- 28 art-etan lehentasuna IUS SANGUINIS
printzipioari ematen dio, baina interesdunari IUS SOLI printzipioari
atxikitzeko aukera ematen dio borondatezko aldarrikapen / deklarazio soil baten
bidez (K.Z-ko. 22. artikulua)

Aldi berean espainiar nazionalitatea jasotzen duen atzerritarrak hura
inskribatzean honako auzotartasunen artean aukeratu beharko du:

    * bizi den lekukoa
    * jaio den lekukoa
    * bere gurasoetariko baten azken egoitzakoa
    * bere ezkontidearen azken egoitzakoa

Egoera bereziengatik espainiar nazionalitatea jaso dutenek izango duten
auzotartasuna, nazionalitatea aurreikusten zaien Erregi- Dekretuak ezartzen
diena izango da, nazionalitate eskatzeileren baldintzak kontutan hartiko
direlarik

NAZIONALITATE ESPAINIARRA galdu dutenek berreskuratu ahal izango dute K.Z-k-
26. Art n aurreikusten dituen baldintzak betzen badituzte.

Printzipioz gaur egun herritar bakoitzak nazionalitate bakarra izan dezake,
baina Estatu espainiarak badu zenbait herrialdeekin NAZIONALITATE BIKOITZA
baimentzen dituzten Hitzarmenak eta beraz kasu zehatz horietan, pertsona horiek
espainiar nazionalitatea jaso ahal izango dute haiena galdu gabe. ( K.E 11.3
ART)

Atzerritarren kasuan espainiar estatuak horiei aurreikusi die espainiarrek
dituzten eskubide zibilak izateko eskubidea, Nazioarteko hitzarmenetan edo
beste legeren baten kontrakoa esaten ez bada.

***** ERREGIONALITATEA / AUZOTARTASUNA *****

Estatu espainiarran legislazio zibil ezberdinak existitzen direnez palnteatzen
den beste arazo bat hiritarrek legislazio horien azpian egongo diren ala ez
zehaztean datza. Honi auzotaratsun zibila deritzo eta nazionalitatea bezala
ORIGINARIOA EDO DERIBATUA edo ORDEZKOA izan daiteke.

Auzotartasun zibila ere modu ezberdinetara jaso daiteke:

1.- FAMILIA HARREMANENGATIK: KZ.ren 14.3. art-renarabera pertsona baten
gurasoek aruzotartasun zibil ezberdina dutenenan, seme-alabak izango duena
honako hau izango da:

1) leheneago ezarri zaion filiazioarena
2) Aurrekoa ez badago., jaio den lekukoa
3) Azkenik, auzotartasun amankomuna

Gurasoek seme- alaba jaio eta 6 hilabete pasa aurretik aukera dezakete bien
auzotartasun juridikoen artean askatasun osoz.

Garai batetan ezkontzen zen emakumenak bere senarraren auzotartasuna jasotzen
zuen, baina 11/1990ko Legearen ondorioz, K.Z-ko 14. 4. Art-ri erredakzio berria
eman zitzion eta berridaspen horren arabera artikulu horretan honakoa esaten
da:“ezkontzak ez du auzotartasun zibila aldatzen”.

Beraz gaur egun aukera kontu bat da eta beraz legez banaturik ez dagoen edozein
ezkontidek bestearen auzotartasuna aukeratu ahal izango du.

2.- AUKERAGATIK:Seme- alabek 14 urte betzen dituztenetik , emanzipazioa ematen
denetik urte batetara aukeratu ahal izango du:

    * jaio den lekuko auzotartasun zibila eskuratzea
    * bere gurasoetako baten azken auzotartasun zibilaren artean

Adin-txikia emanzipaturik ez balego bere ordezkari legalaren laguntza behar
izango luke (KZ 14.3 art).

3.- ERRESIDENTZIAGATIK: Auzotartasun zibila jasotzen da:

1.- Jarraian toki batetan 2 utez bizitzeagatik eta interesdunak expreski holan
esaten badu.

2.- Jarraian toki batetan 10 urte bizitzeagatik, beste ukanbeharrik gabe.


1.4.2..- FAMILIAREKIKO EGOERA

Pertsona baten familia egoerak eragin handia du pertsona baten eskubide eta
betebeharretan. Guzti hau ere K.Z-an araututa dago eta beranduago aztertuko
duzue.


1.4.3..- ERREGISTRO ZIBILA

Orokorrean esango dugu Erregistr Zibilean pertsona bakoitzaren egoera pertsonal
zein familiarrak jasotzen duen Erregistroa dela.

Herri bakoitzak bere Erregistro propioa du eta bertan besteak- beste herri
hartan izandako jaiotzak, ezkontzak eta banaketak eta heriotza guztiak
inskribatzen dira.

1.5.- PERTSONALITATEAREN ESKUBIDEAK

Pertsona bakoitzaren pertonalitatean oinarritzen diren eskubideak dira.
Eskubide hauek OINARRIZKO ESKUBIDEAK ere deitzen ditugu, edo ESKUBIDE
PERTSONALISIMOAK, ESKUBIDE PERTSONALAK...

Horien ezaugarri bezala esan dezakegu EXTRAPATRIMONIALAK, UKAEZINAK, ETA
PRESKRIBAEZINAK direla.

Espainiar konstituzioak 14-29 artikulu bitartean jasotzen ditu eskubide horiek:

   1. bizitzarako eskubidea
   2. Askatasun ideologikoa eta erligioso
   3. Askatasun pertsonala
   4. Intimitaterako eskubidea
   5. Adierazpen askatasuna
   6. Batzartzeko eskubidea
   7. Batzeo eskbidea
   8. Parte hartzeeko eskubidea
   9. Eskubideen babes judizialerako eskubidea
  10. Legaltasun penaleko printzipioa
  11. Espetxeratuek lan ordiandu bat eukitzeko eskubidea
  12. Ohore epaitegien debekua
  13. Irakasteko askatasuna
  14. Hezkuntzarako askatasuna
  15. Autonomia unibertistrio
  16. Sindikatzeko askatasuna
  17. Grebarako eskubidea
  18. Petizio eskubidea

Eskubide eta askatasun hauen babesa printzipioz konstituzioan aurreikusten bada
ere, horien garapena eta arauketa zehatzagoa beranduago argitaratu diren Legeen
bidez egin da eta horrela sortu zen besteak- beste 1/1982 ko Ohorea babesteko
legea.
Aurretik aipatu ditugun eskubide eta askatasunene kontrao jarduerak AK.ren
aurrean salatu daitezke BABES ERREKURTSOAREN bidez, helburua askatasun /
eskubide horren babbesa lortzea izango delarik.


1.6.. PERTSONA JURIDIKOAK. MOTAK


Pertsona juridiko hitzaren bidez gizakien amankomuneko helburuak lortzeko
sortzen diren ente edo antolakuntzak zendatuko ditugu. Horiei zuzenbide
objektiboak eskubideak eta obligazioak aurreikusiko dizkielarik, horiek
sortzeko ezarri diren baldintzak betez sortuak izan badira behintzat.

Pertsonalitate juridikoa existitzeko beharrezkoa izango da:

1.- Pertsona juridikoa, hura osatzen duten pertsonengandik askea izango den
entitate bat osatzea
2.- Entitate horri hura osatzen duten indibiduoei aurreikusten ez ziakien
eskubide eta obligazioak aurreikustea.

Pertsona juridikoen EGITURAREN arabera sailka ditzakegu:

1.- GORPORAZIOAK: Aldundiak, Abokatuen bazkunak...
2.- ASOZIAZIOAK: Hemen sozietate merkantilak eta zibilak kokatzen dira
3.- FUNDAZIOAK;: Normalean interes publiko edo general bat dute.


II.-_BETEBEHAR_JURIDIKOA


**** Obligazioek edo behar- jurdikoek bi pertsonen arteko lotura adierazten
dute, nahiz eta alderdietariko bat inpertsonala izan: “X ekintza burutzera
behartuta nago” esaldiaren parekotzat har daitezke. ****

Beste hizkuntza batzuetan BEHARRA, BEHAR IZANA ETA OBLIGAZIO terminoen arteko
berizketa argiagoa den bitartean euskaraz oarindik bereizketa hori ez da hain
argia.

Obligazioari buruz hitz egingo dugu aurrerantzean testuinguru juridikoan
murgiltzen garenean.

Euskaraz zailtasun berezi bat ikusten dugu “beharrra” hitzareki: beharra hitzak
gutxienez bi gauza ezberdin adierazteko erabili daiteke:

    * ikusi behar zaitut
    * klasea eman behar dut

Bi esaldi hauetan beharra hitzaren esanahia ezberdina da. Esan dezakegu “klasea
ematera bahrtuta nago “ baina “ez nago zu ikustera baehartuta, zu ikusteko
premia dudala esango genuke”.

Beraz hemen erabilitako adieren arabera bat OBLIGAZIOAREN parekoa den bitartean
bestea PREMIAREN parekoa da. Eta badakigunez obligazioa eta premia fenomeno
guztitz ezberdinak dira.

OBLIGAZIOA da kontratu eta legearen aurkako ekintzetatik, edo antzeko
egoeretatik eratortzen den beharrra; obligazioa ere esaten zaio kredituzko
eskubidearen beste alderdiari. AdB. “A hartzekodunak” eskubide bat duenean “B
zordunak” obligazio bat du A-rekiko.

Hizkera juridikoa bereizten duena zera da: Zuzenbidean hizkuntza agianteran
erabiltzen dela, hau da beti arautzeko asmoz: gizakien protaera arautu, aldatu
eta zuzentzeko.

Zuzenbideari interesatzen zaizkion ekintza edo portaera gehienak bete
beharrekoak, debekuzkoak ala baimenezkoa izango dira; eta hirurak obligazioen
bitartez adieraz daitezke:
    * “A” debekatuta dago
    * “A” beharrezkoa da edo “A” ez da beharrzkoa
    * “A” baimenduta dago

Ikusten dugunez OBLIGAZIO hitza oso garrantzitsua da Zuzenbidean eta horregatik
beste termino batzuetatik ondo bereiztu behar da:

ERANTZUNKIZUNA ETA OBLIGAZIOAREN artean erlazio bat dago. Obligazioa ez bada
betetzen erantzunkizuna sortzen da.

OBLIGAZIO ETA ZEHAPENAREN artean ere erlazio bat dago: obligazio bat dagoenenan
eta ez bada errespetatzen zehapen bat ezarriko da.

Obligazioak erregela bat suposatzen du. Lehen aipatu dugun zehapena erantzuna
edo ondorioa delarik. Zehapena obligazioa betetzen ez denenan agertzen da edo
obligazioa beteko dela ziurtatzeko agertzen da eta erntzunkizunaren ondorioa
zehapena da. Beraz obligazioa aureko lotura da.

ZUZENBIDEAN OBLIGAZIOA EGOTEKO BEHRREZKOA AL DA ZEHAPENIK EGOTEA ?
Zaila da hau erantzutea. Posible da pertsona batek konpromezu bat hartu eta
errespetatzea zehapen baten mehatxurik gabe. Nazioarteko zuzenbidean hori da
gertatzen dena, baita Erupako komunitatean ere: Komunitateko olbigazio gehienak
zehapenaren mehatxurik gabe ezartzen dira. Bakoitzaren izen ona eta ospea
zehapenaren oredezkoak izan daitezke. Azken finean obligazioaren parekoa,
zuzenbidetik at, promesa da. Promesak lotu egiten du; esukaraz “promesa”
adierazteko erabgili ohi dugun beste termino bat “agindua” da, eta euskal
esaera zahar batek dio “AGINDUA LEGE” . Hor ez dago zehapenik, agindua/promesa
betetzeko konpromezua baizik.

Hala ere zuzenbidean obligazio gehienak zehapen baten “meahatxua” izango dute.

Obligazio juridikoa erlazio bat da: subjektu baten eta portaera baten arteko
lotrua adierzten duena. Honako hauek dira OBLIGAZIOAREN OSAGAIAK:

   1. LOTURA JURIDIKOA: Bi pertsonen arteko erlazio juridikoa: hartzekoduna eta
      zorduna, baina beharrezkoa al da 2 pertsona egotea ala posible da
      pertsona bakar batekin ere obligazioak egotea? Eta 2 pertsona baino
      gehiagorekin?

Adb. Pentsa “natura babesteko obligazioan eta aseguru- kontratu batetan
zeintzuk diren pertsonak”

   1. PRESTAZIO EDO EDUKIA, EDO EGIKARITZA BAT: Obligazio bat dago: normbitek
      zerbait egiteko edo ez egiteko obligazioa du; eginbeharrekoa POSIBLEA,
      ZILEGIA, ZEHAZTUA EDO ZEHAZGARRIA izan behar da.

   1. KAUSA JURIDIKOA: Obligazioaren zergatia edo helburua egon behar da. Hura
      zilegia izan beharko da eta fede onez bilatua.


                      III.-_ZUZENBIDEAREN_KONTRAKO_AKZIOA


Delitua edo Zuzenbidearen kontrako akzioa zehapenaren aurrebaldintza litzateke
eta beraz zehapena jarduera horren ondoria da.

Delitua Zuzenbide penalean zera da:

1.- Zuzenbidearenn kontrako ekintza: legeek eta orokorrean xedapenek jasotzen
dituzte ekintza horiek eta esaten dute ekintza hori egiten bada zein izango den
ondoria ( zigorra, isuna... zehapen mota azken finean)

2.- Ekintza tipikoa:hau da, legeetan aurreikusten den jarduera. Legeak ekintza
horren tipoa orokorrean deskribatzen du, ezaugarri ezberdinekin eta gutxieneko
zehatasun batekin.

3.- Ekintza erruduna edo borondatezkoa da, hau da, egileak ekintza hura egitea
erabaki ari zen propioki, borondate osoz.

4.- Ekintza hori egileari egotz dakioke, hau da Zuzenbidearen ikuspegitik ez
dago ekintza hori egileari ez egozteko inolako arrazoirik (salbueslerik).

Delituzko ekintza bat positiboa ala negatiboa izan daiteke, adibidez norbait
hltzea ala norbait hiltzen utzi salbatu beharrean. Baina nahiz eta positiboa
ala negatiboa izan beti ekintza bat izango da: Pentsamenduekin ez da deliturik
egiten (delitua ez da “bekatua”)

Gainera ekintzak delitutzat hartu ahal izateko, horiek zuzenbidean aurreikusiak
egon beharko dira.

Ekintza horren tipifikaziorik ez bada zuzenbidean existitzen hura ez da delitua
izango, nahiz eta gizartean jarduera hori gaitzetsia egon.

Dena eden, posible da ekintza bat Zuzenbidean aipatuta egotea eta hala ere
Zuzenbidearen aurkakoa ez izatea adibidez ”bidezko defentsan egiten den
hilketa”.

Delituaren kotzeptua Zuzenbide penalean garatuko duzue beste ikasturte batetan,
beraz ez diogu orain azterketa sakon bat egiteari ekingo, ideia orokor hauekin
geldituko garelarik.


IV.-_ZEHAPENA


Kontzeptu hau bai Zuzenbide penalean, adminsitratiboa zein pribatuan erabiltzen
da. Narzioarteko zuzenbidean ere erabiltzen da, baina zentzu berezi bat duenez
Zuzenbidearen esparru horretan galdera bat planteatzen zaigu: esparru horretan
ematen den definizioak azterketa berezia beharko luke?

Zehapena arlo penalean zigor bat da, indarrezko ekintza bat, momentu batetakoa
ala potentziala edo zeharkakoa (mehatxuen bidez egina) eta ondorio bezala
jarraitzen da zuzenbide aurkako jarduera bat burutzen denean. Beste Zuzenbide-
arlo batzuetan zehapenak ez du zuzenean indar- mehartuxrik erbiltzen, baina
Zuzenbide prozesalean indarra beti egongo da, epai bat betearazteko berme
bezala. Beraz indarraren elementu hori ez da beti neurri berdinean ematen:
zehapena GARTZELA izan daiteke edo kontratua desegitea edo Narzioarte mailan
bahitura bat edo eskubide poilitiko baten galera edo diru- ordainketa bat edo
ondasun askoren galera ...

Zuzenbide publikoan eta politikoan aldiz, “santzioa” estatu- buruaren ekintza
formala da, Lege bati, araudi bati, baliozkotasun formala ematen diona
argitartu ahal izateko.

Kasu honetan santzio edo zehapenari berrespena esaten zaio. Beraz hitz horrek
zuzenbide mailan bi esanahi ezberdin dauzka: ondorioa eta baiztapena. Guk
ondorio juridiko bezala aztertuko dugu orain.

Badago beste esanahi bat gizarte- zientzietan: zehapen baikorra: taldeak
ekintza bat onartzen duela adierazten du, eta kasu horretan santioari onespen
esaten zaio.

ZEHAPEN JURIDIKOAK LAU EZAUGARRI DITU

   1. EKINTZA HERTSAKORRA DA: indarrezko ekintza edo indarra erabiltzeko
      mehatxua da, Zuzenbidearen aurkako ekintza bati jarraitzen diona.
   2. ONDASU BATEN BALIOGABETZEA DU HELBURU, ondasun bat edo pertsonek
      baloratzen duten zerbait kentzea.
   3. ZEHAPENA EZARTZEKO AUTORITATE BEREZIA BEHAR DA,bestela berdin lirateke
      santzio edo zehapen bat eta gaiztakeri soil bat.
   4. ZEHAPENA ONDORIOA DA: Autoritatea duenaren erantzun bat da, aurretik
      iragarrita dagoena, aurre baldintza bat betetzen ez denean edo
      zuzenbidearen aurka jarduten denean azalduko delarik.

ADB. Gonbaratu 3 supostu hauek:

1.- Lapur batek pistola batez mahatxatzen digu dirua lapurtzeko.
2.- Hartzekodunak zordunari kredituren kopurua eskatzen dio Epailearen aurrean.
3.- Epileak lapurra espetxeratzeko egindua ematen du.

Hiru supostu hauetan hertsapena erabiltzen da, baita bigarren kasuan ere,
zordunak ez badu bere zorra ordaintzen, bere ondasunak kenduko zaizkiolako.

Hiru kasu hauetan ondasun baten baliogabetzea, edo horren mehatxua dago jokoan
(dirua, dirua eta interesak edo beste balore batzuk: askatasuna...)

Lapurraren mehatxuak ez ditu (3) eta (4) ezaugarriak betzetzen, autoritate
zilegirik ez duelako, eta bere indarrezko mehatxua ez da zehapen bat.
Hartzekoduna aldiz, Epailearen bitartez aurritik ezarrita dagoen arau bat-
berari eskubide bat ematen diona- betearezten arei da. Arau horrek badu
zilegitasuna eta beraz baliokotasun juridikoa.

Aurreko ikasgaietan esan dugu Zuzenbidearen definizio askok zuzenbidearen
ezaugarri nagusitzat jotzen zutela HERTSAPENA. Zehapena hertsakortasun horren
adierazpena da. KELSEN-ek berak Zuzenbidea agindu hertsakorra zela esaten zuen.

Baina posiblea al da Zuzenbideak funtzionatzea, bere helburuak betezea jendeak
zuzenbideko zrauak errespetatzea, zehapen bat ez bada aurreikusten Zuzenbidea
betetzen ez denenerako?

Lehenengo ikasgaietan ikusi genuenez, teorigile askok zehapenari garrantzi
handia eman diote Zuzenbidea zer den definitzerakoan, zehapenaren bitartez
zuzenbidea beste sitema arauemaileetatik bereizten genuen (morala...) Baina
zehapen juridikoa beste indar batzuetatik erabilpenetik bereizten duena
ZILEGITASUNA da, hau da, zehapena ezartzeko zilegitasuna.

Edozein kasutan, plantea daitezke zalantza ugari, hau da, zehapenik gabeko
Zuzenbiderik existitzen ote den; zehapenak ezartzeko Estaturik existitu behar
den... galdera hauek erantzutea ez da lan erreza.

Zilegitasunaren iturria Estatua bada orduan Estatua da zehapen bat, hau da
indearkeriari, juridikotasuna ematen diona, modu honetara indarkeria hertsapen
bidea bilakatzen delarik.

Baina Estaturik gabeko gizarteetan ikusi genuenez zehapena ere existitzen da.

Beraz zuzenbidea existitzeko zehapena egotea ez da nahitaezkoa. Zehapenak
zuzenbidearen kontrolezko funtzioa betetzen du, zuznbidearen jaraipen nolabait
zirutatuz, ez bada jarraitzen/ betetzen orduan isuan ezartzen da.

Zehapena zuzenbide penalean delitu edo hutsegite batengatik legeak ezartzen
duen zigorra da. Zuzenbide pribatuan ez dago horrelako zehapenik, eta beraz
zehapena arlo pribatuan analogiaz ondorio juridikoak adierazten du.

Zuzenbide publikoan zehapena lege baten ezarpen formala da.

Gizarte- zientzilariek erabiltzen duten moduan zehpen hitza nahiko zehazgabea
da: gizarte- zientzilariek zehapen negatiboak (zigorrak) eta positiboak
(sariak) bereizten dituzte, zehapena izan daiteke zigor- motaren bat,
gaitzespena adierazteko bide bat edo onespen bat, ekintza bat zehapen baten
bidez zigortua dago, gizarte zientzietan ekintza hori onartzen bada eta
aurreikusi badago.

Nahiz eta zehazpen terminoa iluna izan, orain arte azaldutakoagatik ikusi dugu
gutxi gora- behera zer esan nahi duen eta zientzuk diren pertsona bati zehapen
bat ezartzeko eman beharko diren baldintzak.


AIPAMEN BIBLIOGRAFIKOAK

BENGOETXEA, J.R. Zuzenbideaz Teoria Trinkoa. IVAP. Oñati. 1983
BETEGON, J. :Lecciones de Teoría del Derecho, MCGraw-Hill, Madrid. 1997.lecc 71
NINO, C.S.: Introducción al análisis del Derecho, Ariel, Barcelona. 1983. cap.
IV
GARZÓN VALDES.E Y LAPORTAF.J.(ED)El derecho, y la Justicia, Trotta, Madrid.
1996 cap V







****** HAMAIKAGARREN IKASGAIA: ZUZENBIDEA ETA JUSTIZIA ******

                                  I.-_SARRERA

Justiziari buruzko azterketa sakon bati ekin aurretik, JUSTIZIA hitzaren
azterketa etimologiko bat egitea komenigarria izango litzateke. IUSTITIA hitz
latinoak IUS hitzan du bere erroa, hau da, haren esanahia Justua dena edo
zuzenbidea bera delarik.

Justizia hitzak pentsamendu abstraktu eta ideal bat isladatzen du, bi ente edo
gehiagoren arteko berdintasun harreman bat isladatu nahi duelarik.

Tradizionalki JUSTIZIA zer den definitzeko erromatar esaldi bat erabili izan
ohi da: bakoitzari dagokiona ematea da Justizia.

Termino hau azken finean erabili izan ohi da pertsona bakoitzaren eskubideak
eta ondasunak errespetatzeko obligazioa bezala.

Justizia, gizakien balore bat da nagusiki, gizakien ekintzei buruz aldarrikatu
daitekeelarik soilik; esan daiteke Epaile baten epaia justoa dela ala injustua
dela, bain ezin daiteke esan “zuhaitz bat justoa/injustua denik”.

Justiziak erlazio deontiko bat aurresuposatzen du, hau da, “behar izan“ bat
suposatzen du, horixe bera delarik gizakien jzardueren ezaugaria “izan“
eta”izan behar denaren” arteko etengabeko tirabira.

Justizia balore bat da, gizakien portaera nolakoa izan beharko litzatekeen
adierazten duena, baina horrekin ez dugu esan nahi gizakien jarduera guztiak
JUSTUAK direnik.

Justizia horretaz gain, gizartearen balore, hau da, gutxienez, bi subjektu
egotea eskatzen du eta gainera beharrzkoa da haien artean harreman bat egotea.

                        II.-_JUSTIZIA_ETA_BERDINTASUNA

Zuzenbidearen arloan Justiziak dituen ezaugarri nagusienak aztertuko ditugu
orain. Ezaugarri formal eta prozedurazko ezaugarrien artean BERDINTASUNA (eta
unibertsalitatea), INPARTZIALTASUNA eta DISKRIMINAZIOAren debekua daude.

Ezaugarri materialen artean GIZA ESKUBIDEAK eta ASKATASUNA daude baina huek
hurrengo ikasgaian aztertuko ditugu.

JUSTIZIAK ere printzipio nagusi bezala proposatzen du gizaki berdinak berdin
tratatu behar direla. Honek suposatzen du beraz, berdintasunaren ideia bat
dugula; pertsonak berdinak noiz diren jakin beharko dugu, baita zertan diren
ezberdinak, eta beraz “berdin tratatzeak” zer suposatzen duen zehaztu beharko
dugu.

Gauza jakina da ezaugarri pertsonal guztiak hartuta ez dagoela munduan pertsona
berdinik. Ezaugari fisikoetatik hasiz, ezaugarri psikologikoekin jarraituz,
ahalmen intelektual edo artistikoak kontutan izanik ere ezberdinak gara, baita
egoera sozio- ekonomikoek ere ezberdintzen gaituzte. Orduan erabaki beharko
dugu pertsonen berdintasuna zertan oinarritzen dugun. Askoren ustez pertsonen
berdintasuna DUINTASUNEAN oinaritzen da. Pertsonatasunak duintasuna suposatzen
du beti, eta duintasun hori bortxaezintzat jotzen dugu. Hortik hasita
desberdintasunak aitortu eta onartu deitezke, baina ez horien arabera pertsonen
arteko diskriminazioa egiteko, baizik eta egoera zehatz batetan aurkitzen diren
pertsona guztiak berdin tratatzeko, pertsonen beste ezaugarriei begiratu gabe
eta beste ezaugarri berezi horien abstrakzioa eginez. Hori erabaki ondoren
posible zaigu BERDIN TRATATZEAK zer esan nahi duen zehaztea:

1.- Egoera berdinean aurkitzen den bakoitzari gauza bera eta kopuru bera
ematea.
2.- Egoera berdinean aurkitzen den bakoitzari Legeak agintzen diona ematea
3.- Egoera berdinean aurkitzen den bakoitzari bere ahalmenaren edo merituen
arabera ematea,
4.- Egoera berdinean aurkitzen denari, horren egoerak, mailak, estamentuak,
leinuak, klaseak agintzen diona ematea.
5.- Egoera berdinean aurkitzen den bakoitzari bere lanaren arabera ematea.
6.- Egoera berdinean aurkitzen den bakoitzari bere beharren arabera ematea.

Edozein kasutan BERDINTASUNAK eskatzen du egoera berdinean aurkitzen diren kide
guztiei tratamendu berdina ematea eta egoera ezberdinean aurkitzen direnei
tratu ezberdina ematea. Bi pertsonak egoera berdinean aurkitzen badira
JUSTIZIAK eskatzen du biei tratamendu berdina ematea. Berdintasuna eman daiteke
ondasunen edo zerbitzuen banatze prozesuan edo banaketaren emaitzan; eta hau
egoera berezien funtzioa izaten da: berdintasuna lortu daiteke erregela berdin
baten bidez: adibidez: “ pertsona bat, boto bat” formulak berdintasuna lortzen
du;: ezin da onartu pertsona bati beste bati baino bozkatzeko eskubide gehigo
ematea, ezin da onartu pertsona bati bozkatzeko eskubidea ukatzea, edo egoera
korapilatsuagoetan lortu daiteke erregela neurtu baten bidez: aurretik
ezberdinak direnak ezin dira berdin tratatu berdintasuna lortu nahi badugu
emaitzan.

Adb. Zerga progresiboak

Baina desberdinak direnak berdin tratatzen baditugu, emaitza bezala ez da
berdintasuna lortuko.

BERDINTASUNA ere MOTA EZBERDINETAKOA izan daiteke:

1.-BERDINTASUN POLITIKOA: prozesu politikoan parte hartzeko berdintasuna.

2.- BERDINTASUNA LEGEAREN AURREAN: pertsona guztiak berdinak dira eta
pribilegio mota guztiak kendu behar dira; Legea pertsona guztiei berdin
aplikatu behar zaie, haien arteko diskriminaziorik egin gabe.

3.- AURKEREN BERDINTASUNA: Legeak berdintasun materiala lortu behar du:
Zuzenbideko estatu sozialean eskubide ekonomiko, sozial eta kulturalak bermatu
behar zaizkie pertsonei, erabateko berdintasuna lortzea ezinezkoa denez,
pertsona guztiek aukera berdinak euki ditzatela lortu behar da.

Berdintasun politikoak suposatzen du politikan pertsona batek ez duela besteak
baino gehiago balio. Heldutasunera heltzen denean pertsona aguztiek politikoki
balio berdina dute eta prozesu politikoan parte hartzeko eskubide bera dute.

Legearen aurrean berdintasuna aldarrikatzen denean gauza bera esan daiteke,
Zuzenbideak ezin du jendearen artean diskriminaziorik egin.

Baina askotan Zuznebidari kritikatzen zaio desberdinatsun errealak edo
materialak ez dituela aintzakotzat hartzen: ezin dela berdin tratatu ezberdina
dena, baina zuzenbideak ezin duena egin desberdintasun horiek kontsagratzea da.

                         III.-_JUSTIZIA_ETA_ASKATASUNA

Autore ezberdin askorentzat Askatasuna eta Berdintasuna Zuenbidearen helburu
izan dira.

Justizia bi balore horien arteko sintesia dela aldarrikatu da. Ikuspegi honetan
askatasunak oinarrizko eskubide indibidualen existentzia justifikatzen du, eta
berdintasunak oinarrizko eskubide indibidual horiek lortzeko egon daitezken
mugak gainditzea ahalbideratzen du. Berdintasunak Gizartea eta Botere
politikoaren partehartzea justifikatzen du aurretik aipatutako helburu horiek
lortzeko. Berdintasuna Justiziarekin parekatu izan da eta beraz kontzeptu
horiek askotasn bat egiten dute.

Baina esan behar da berdintasuna aldarrikatzen denean berdintasun hori ez dela
era absolutu batetan ulertu behar, Berdintasuna oinarrian aldarrikatzen da eta
ezberdintasuna zirkunstantzialak diren elementuetan. Justiziaren funtsa izango
da berdinak diren heinean tratamendu berdina emtea eta ezberdintasunak ezberdin
tratatzea.

Bi gauza edo eta pertsona ez badira berdinak ezin dira berdin tratatu, bestela
ezberdintasunak egiten egongo ginateke.

ASKATASUNARI dagokionez, hau ere ez da adostasun osoz eraiki den terminoa edo
kontzeptua. Hasteko, kontutan izan behar dugu momentu historiko bakoitzean
askatasunari buruzko kontzeptu ezberdin bat egon dela.

Askatasunaren balore hura zertan datza ulertzeko BERJAMIN CONSTANTek planteatu
zuen definizioa aztertu beharko dugu. Honek 2 askatasun mota zeudela esan
zigun:

    * AINTZINAKOEN ASKATASUNA.
    * MODERNOEN ASKATASUNA





1..- ANTZINAKOEN ASKATASUNA:

Askatasun mota hau askatasun positibo bat zen, amankonmunean egikaritzen zen
askatasun bat zelarik, herriko plazan publikoki arazoak eztabaidatzea, guda eta
bakea aldarrikatzea... guzti hau amankomunean eta pulbikoki egiten zen eta
beraz garai honetan askatasuna gizabanakoaren subordinarzio
kolektibitatearekiko definitzen zen, edo gauza bera: indibiualtasunaren
ukapenean oinarritzen zen.

2.- MODERNOEN ASKATASUNA:

Ikuspegi modernoan ordea, askatasuna definitzeko norberak beste baten
boterearen azpian EZ EGOTEKO duen askatasuna edo eskubidea izango litzateke.
Askatasuna zentzu honetan gauza ezberdin ugari esan nahi du: Arbitrarioki beste
pertsona baten erabakiagatik atxilotua ez izateko eskubidea, iritzia libreki
adierazteko eskubidea, lan bat aukeratzeko eskubidea edo eta gobernuan modu
ezberdinetan parte hartzeko eskubidea izango delarik.

Ikuspegi moderno honetan arrigarriena zera da: askatasun indibidual hori
Legearenpean ez dagoen askatasuna izanik, Estatuaren helburua dela eta beraz
Estatuek babestu behar izango duten helburu garrantzitsuenetariko bat hain
zuzen ere.

Gaur egun Askatasuna definitzerakoan, kontzeptu bakar bat bezala hartzen bada
ere, hortan hiru une berizten dira:

1.-HASIERAKO_ASKATASUNA_EDO_PSIKOLOGIKOA: Autonomia pertsonala, erabakitzeko
askatasuna.

2.- ASKATASUN_MORALA
3.-_ASKATASUN_SOZIALA,_POLITIKOA,_EDO_JURIDIKOA.


ASKATASUN JURIDIKOAK bereiztuko lituzke:

   1. Askatasuna eta autonomia:- askatasunaren egikaritza besteen
      partehartzerik gabe.
   2. Askatasuna eta partehartzea: botere publikoen antolakuntzaren bitartez
      egikaritutakoa.
   3. Askatasuna eta prestazioa: Estatuaren aurrean duen eskubide bezala.

Argi dago Ordenamendu Juridikoak bermatu beharko lukeela askatasuna aurreko
hiru ikuspuntu horietan.

Azkenean askatasuna pertsonen funtsa bilakaten da, ez dago pertsonarik
askatasunik gabe, Estatuaren barnean garatzen den askatasuna delarik. Baina
azkenean askatasunaren bilaketa horrek pertsonen arteko gatazkak sortzen ditu,
pertsona batzuek askatasuna lortzen dutenean beste batzuk haien askatasuna
mugatuta ikusiko dute.

                    IV.-_JUSTIZIA_ETA_SEGURTASUN_JURIDIKOA

Segurtasun juridikoari dagokionez, esan behar dugu pentsamendu garaikidean,
Justiziaren zentzu teleologikoa gutxiezteko erabili izan dela. Askotan Justizia
eta Segurtasun juridikoaren artean erabaki behar izan du Zuzenbideak: ezin bada
zerbait justoa dela esan, behintzat zehaztu ahal izango da Zuzenbidetzat zer jo
behar izango dugun.

Segurtasuna, positibismo formalistaren ikuspegi honen arabera, prozedura
formalarekin parekatzen da, hau da, segurtasunaren bidez, arau juridikoen
baliokotasun formala aldarrika daiteke.

Helburua sistema juridiko- positiboa indartzen da, Zuzenbidea baldintza formal
horiek betetzen dituen sistematzat hartu ahal izateko.

Oinarritzat zuzenbidea eta segurtasun juridikoaren arteko parekotasuna hartzen
da, zuzenbidetzat ziurra den gauza oro hartuko delarik.

Baina forma ukanbeharrak betetzen dituzten sistema guztiek ez dute Segurtasun
jurikoa bermatzen eta hau ez da derrigorrez beti Justiziaren ideiarekin
kontrajaria izan behar.

Zuzenbide positibo guztiek ez dute Segurtasun Juridikoa sortzen eta modu
horretara bereiztu beharko genuke: SEGURTASUN LEGALA (arauen sorkuntzekin
identifika dezakegun segurtasun formala) eta SEGURTASUN JURIDIKOA.

Segurtasun Juridikoa Mundu modernoaren kontzeptu garrantzitsu bat dela esan ohi
da, honek bakarrik eman dezakeelarik Zuzenbidearen ezagupen ziur bat.
Horregatik Segurtasunari buruz hitz egiterakoan bi zentzutan egiten da:

1.-_KANPOKO_SEGURTASUNA: Zuenbidearen bitatartez lortzen den segurtasuna,
botereak arautzen duena.

2.-_BARNEKO_SEGURTASUNA: Ordenamendu Juridikoaren barnean dauden ukanbehar eta
teknikak dira, hau da, formalki ezarritako sistema juridiko bat, baita horrern
ziurtasun bat ere.


1.- KANPOKO SEGURTASUNA:

Kanpoko segurtasunari dagokionez badirudi edozein sistema juridiko existitzen
den momentutik horrek segurtasun bat sortzen duela, hau da, pertsona orok
badaki zelan jardun behar den Gizartean, erlazio guztiak aldez aurretik
ezarrita baitaude.

Edozein kasutan konpoko segurtasunak sistema juridiko baten existentziarekin
bat egiten du, sitema horren edukia kontutan izan gabe. Zuzenbide positiboak,
bere existentzia soilagatik, segurtasun bat aurresuposatzen du. Honek zenbait
arazo planteatzen dizkigu, Justizia eta Segurtasuna kontzeptuen artean ematen
diren arazoetan oinarritzen direnak.

Zuzenbide positiboak segurtasuna bermatzen du, pertsonen arteko kohexistentzia
arautzera bideratzen delarik. Hola izango ez balitz formalki segurua izango
litzatekeen Ordenamendu Juridiko baten aurrean egongo ginateke, baina Gizarteak
dituen baldintza minimoak beteko ez lituzkeena: Sistema arbitrario bat izango
genuke, indarraren erabilpen hutsagatik beteko litzateelarik, eta ez “indarrak”
haren betearazpena bermatuko duen sistema baten aurrean.

Jutiziaren irizpideak albo batera uzten duen segurtasuna, arbitrarietatearen
islada bihurtzen da.

Segurtasun juridikoa ez da Ordenamendu Juridikoak bermatu behar duen balore
bakarra, Justizia, Askatasuna, berdintasuna eta amankomuneko ongia
errespetatzen ez duen Sistemak, Estatuaren boterearen indarraren bidezko
ezarpena soilik justifikatzen duen boterea izango da.

Edozein Ordenamendu Juridikoren aplikazioak segurtasunaren aplikazioa ekarriko
du, azken instantzian lortu nahi den elkarbizitza bermatzeko balio izango
duelarik.

Segurtasun formala eta legala, Ordenamendu juridikoaren beharrezko ukanbeharra
izan daiteke, bain ez du Sistema hura Gizartearen helburuak betetzeko
beharrezkoa den sistema bilakatzen. Badago Sistema Juridiko baten existentziari
buruz baino haratago doan segurtasun bat, Sistema Juridikoaren ezaugarriak eta
mugak ezartzen dituena hain zuzen ere.

Ikuspegi formalista bat eramaten badugu soilik irteerarik gabeko arazo baten
aurrean aurkituko ginatekeen: zuzenbide positiboak segurtasun suposatzen du eta
ez dago Sistema juridiko positibo horretatik kanpo beste segurtasun
juridikorik. Irizpide honen arabera zuzenbide- Estatu binkulu horretatik konpo
antolakuntza eza eta kaosa soilik existituko litzateke.

2.-BARNEKO SEGURTASUNA: Honik dagokionez, esan behar dugu ez dela nahikoa
Ordenamendu Juridikoak segurtasuna bermatzen duela esatearekin, eta beraz,
beharrezkoa izango da berme horiek zeintzuk izango diren esatea eta horiek
baldintzak arautzea: arauen argitasuna, atzeraeraginezintasuna...

Segurtasuna eta Justiziaren arteko gatazketan justiziaren eduki materiala
alboratu da, segurtasun formalaren alde eginez, barneko segurtasuna horren
beharrak kontutan izan gabe.

                       V.-_JUSTIZIAREN_EREMU_EDO_ARLOAK

Jarraian Justiziaren Tª ezberdinek Justiziaren zentzuari buruz emandako
definizio ezberdinak aztertuko ditugu.

A).-_JUSTIZIA_BANATZAILEA. Justizia hitza erabiltzen dugu ez gizabanakoaren
ekintza isolatuak baloratzeko edo epaitzeko, giza- ekintzak gonbaratzeko
baizik.

ADB. Ondasunak edo baliabide urriak banatu behar ditugunean Justizia
banatzailearen irizpideak erabiltze ditugu.

Beste kasu batzuetan ez da ondasun bat banatzen, arreta edo kontsiderazio bat
baizik, eta kasu horeietan PROZEDURAZKO JUSTIZIA agertzen zaigu.

Ondasunak, baliabideak, zamak edo obligazioak banatzena JUSTIZIA EMAITZA justua
izango da: berdintasun osoa, berdintasun erlatiboa, merituaren araberako
emaitza.

Justizia banatzilearen ideia garatu duten zenbait Tª badaude, horien artean
garrantzitsuena AGNES HELLER ena izan da:

1.- ERANTZUN LIBERALA: Bakoitzak ekoizten duena, gordetzeko askatasuna eukitzea
da justua, hori baita askatasunaren funtsezko adierazpen bat.

Estatuaren oinarriak askatasuna behar du, bestela Estatua paternalista
bihurtzen da, eta beraz Estatuak, norberaren askatasuna errespetatu behar du.
Hauen ustez, merkatu libreak Justiziako oreka bat lortuko du.

2.- ERANTZUN BERDINTZAILEA: Estatuak hirirtarren arteko berdintasuna lortu
behar du, eta horretarako dauden ondasunak denon artean birbanatzea zilegia da,
bakoitzari berdina emanez, Estatu bakoitzean dauden ondasunak mugatuak direla
ulertuz.

3.- JUSTIZIAREN ABOLIZIO UTOPIA MARXISTARENGAN: Oparotasuna lortzen denean ez
da Justiziarik beharko, bakoitzak behar haina izango duelako, baina bitartean
Estatuak ekoizpen bitarteakariak monopolizatu behar ditu.

4.- ONGI- IZATEAREN ESTATUA: Estatu eredu honek askatasun esparru bat egotea
onartzen du, baina askatasun hori orekatuta egon beharko da ongi- izate
egoerarekin. Birbanatze mekanismo edo medioak aladarrikatzen ditu baina
askatasun pertsonala ziurtatuz.

B)_JUSTIZIA_ORDAINKARIA(Redistributive justice)

Kalteren bat sortzen denean, kalteraren konponketa eskatzen da, hau da,
nolabaiteko ordaina. Kaltetuari ematen zaion erantzuna justua da neurrikoa
denean, hau da, proportzionala denean. Erantzuna justua izango da ordainak
konpondu nahi duen kaltea baino kalte gehiago suposatzen ez duenean eta
kaltetuari behar bezalako konponketa eskaintzen zionean.

Kaltetua pertsona bat edo talde bat (Gizartea) izan daiteke, edo biak aldi
berean eta kaltea sortu daiteke nahita edo nahigabe. Kaltearekiko
erantzunkizuna ere ezberdina izan daiteke: erantzuna ere baldintza horien
araberakoa izango da eta beraz, erantzuna ematerakoan kontutan hartu beharko
dira zenbait elementu:

    * kaltea nolakoa izan den.
    * Ordainaren helburua zein den
    * Kaltearen borondatearen inguruan borndaterik egon den ala ez.

Kaltearen “zenbagarritasun” honen inguruan ere Tª ezberdinak egon dira:

1.- DELITU EDO KALTEAREN LARRITASUN EDO SERIOTASUNAREN ARABERA:Tª honen arabera
ez zaio egoerari begiratu behar, kalteari baizik, hau da, kaltea larria baldin
bada orduan ordaina ere handiagoa izango da.

Hemen haintzatartzen den balioa ASKATASUNARENA da: Delituegilea askea zen
delitua ala kaltea ez egiteko, beraz askatasun horrek erantzunkizun bat
harrezagutzen dio eta erantzunkizuna erantzuna edo ordain zigorra da.

2.- DISUAZIOA EDO KALTEA EGITEKO ASMOA KENTZEA: Zigorra tresna bezala
erabiltzen da delitu gehiagorik ez egoteko; gizartea arriskutik babestu egin
behar omen da, eta horretarko zigorrak jarri behar direla uste da, zigorrak
etekina eman behar du, ez egindako delitua ordaintzeko, kalte gehiagorik ez
egoteko baizik.

3.- IRIZPIDE KLINIKOA: Kaltegile edo delituegilea gaixo bat dela uste da,
zigaorraren bidez sendatu beharrekoa, beraz, ordaina tratamendua da. Hemen
onartzen den balorea zientziarena da.

Deliturik ez egotea egoera normaltzat hartzen da, hau da, pertsonen portaera
“normala” dela esan ohi dugu Gizarteari kalterik egiten ez dionean.

Beraz, kaltea sortzen dutenak ez dira normalak eta tratamenduaren bidez sendatu
behar dira. Noski arazo ugari sortzen dira “normaltasun” hori zertan datza
definitzean.


D).-PROZEDURAZKO_JUSTIZIA_(PROZEDURAL_JUSTICE): Ondasunak eta zamak
banatzerakoan eta kalte baten ordaina ezartzean, ikusi dugu justizia
emaitzarekin harreman duen zerbait dela: Beharra edo merezi duenari zerbait
ematean emaitza justua dela esan ohi da. Baina honetaz gain merezimendu edo
beharrizan horiek nola neurtu diren kontutan hartu behar izango da, eta baita
horien emaitza hori lortzeko erabili eta jarraitu den prozedura aztertu beharko
da.

Adb. Epaiketa baten kasuan, epaiketa justua dela esango dugu, ez soilik epaia
egokia bada al ez kontutan hartuz, epai hori emateko beharrezko den prozedura
formala kontutan hartu bada ala ez aztertu beharko delarik.

Zentzu berean esaten da justiziakoa izango dela legegileak auzian dauden
interes guztiak entzun behar dituela esaten denean. Holakoetan, emaitzai
begiratu gabe, Justizia prozedurari lotzen zaio.

Aipatu ditugun hiru irizpide edo alderdi horietan azaltzen zaigu Justizia.

Tradizionalki mantendu da Justiziak “oreka “ren ideiarekin zerikusia zuela.
Justiziako printzipio nagusia honakoa litzateke: Kasu berdinak berdin tratatu
eta ezberdinak ezberdin tratatu.

Oreka lortzen denean Justizia lortzen da: bakoitzari brea eman, bakoitzari
dagokiona eman.

Aipatu duguna JUSTIZIAREN KONTZEPTU MINIMOA izango litzateke. Baina Justiziaren
kontzeptu minimo hori ere formala da, eduki aldetik hutsa dena, eta beraz
teoria bakoitzak definizio formal horri edukin bat eman dio:

   1. Bakoitzari bere merezimenduen arabera eta bakoitzari bere erruen arabera.
   2. Bakoitzari bere klase edo leinuaren arabera
   3. Bakoitzari bere gaitasunaren arabera
   4. Bakoitzari bere beharren edo eskaeren arabera.

Arazoak beraz definizio horri edukina ematerakoan azaltzen zaizkigu, bakoitzak
Justizia modu ezbedin batetara ulertzen duelako: batek beharrei begiratzen dien
bitartean besteak klase sozialei begiratuko dio; batek merituari garrantzia
ematen dion bitartean, besteak merzimenduari... e.a.

Azaldutako arazo honi beste bat eransten zaio. Nola neurtu beharrak, merituak,
merezimenduak? Eztabaida gehienak hemen aurkituko ditugu, zer joko dugu
berdintzat eta zer ezberdintzat? Zaila da hau erantzutea, eta nola edo hala
berme neurri bat bezala erabakia hartzeko prozeduraren zehaztapena izango dugu,
modu horretara eztabaidatua izango ez den elementua izango dugu

AIPAMEN BIBLIOGRAFIKOAK

BARRY.BA : Teoría de la Justicia, Gedisa, Barcelona 2003
BENGOETXEA, J.R. Zuzenbideaz Teoria Kritiko Trinkoa, IVAP. Oñati 1983
VAZQUEZ, R (comp) Derecho y moral, Gedisa, Barcelona 2003








****** HAMABIGARREN IKASGAIA: JUSTIZIA ETA GIZA ESKUBIDEAK ******

*** I.-SARRERA ***

Agian alferrikakoa litzateke “Giza Eskubideen“ gaiaren garrantzia
azpimarratzea. Maila erretoriko batetan guztiok gaude giza Eskubideen alde.
Inork ez du esango Giza eskubideen kontra dagoenik, baina pertsona bakoitzak
Giza Eskubide bakoitzaren garrantzia aldarrikatzean, Giza Eskubide horiek
mailakatuko ditu beste balore batzuen arabera.

Giza Eskubideak osotasunean errespetatzea gauza idealtzat jotzen da, baina
zenbait autorek uste du ideal hori lortzea oso zaila izango dela. Giza Eskubide
batzuk erlazionalak dira, eta eskubide bat ziurtatzeko beste bat murriztu
egiten da.

Baina horretaz gain esan behar dugu, gauza edo balore oso ezberdinei ematen
zaiela Giza Eskubideen kalifikazioa: eskubide ekologiko, eskubide sozial,
bizitzarako eskubidea, presoen eskubideak, haurren eskubidea, herrien
autodeterminaziorako eskubidea... Eskubide edo interes guzti hauek ba al dute
zerbait amankomunean? Une historiko ezberdinetan eskubide mota berri bat agertu
izan da eta historian zehar finkatu diren eskubideak modu berri batez
interpretatu dira.

Beharbada, hainbeste aldarrikapen egotea, eta hauek hain ezberdinak izatea
positiboa den zerbait izan daiteke, alegia, gaur egun ezinbestekoa zaigula Giza
Eskubideak aintzakotzat hartzea.

Nolabait ere Giza Eskubideen Nazioartekotasun bat lortu izan da, Giza
eskubideak gizaki guztien ontasuna dela onartu baita. Estatu baten zuzenbidea
eta antolaketa politikoa ere eskubide horien errespetuan oinarritu behar
direlarik gaur eguneko sistema gehienetan.

Egia da leku guztietan ez direla Giza Eskubide guztiak errespetatzen, eta
neurri berean ez direla gauzatzen, baina Giza Eskubideak, orohar, Estatu eta
Botere Publiko ororen ekintzaren neurria bilakatu da. Autore askoren ustez, hau
iusnaturalismoaren garaipen bat da. Indar hutsa ez da nahikoa. Estatuen
subiranotasuna ez da osoa edo baldintza-gabekoa. Estatuko indarraren muga Giza
Eskubideak dira.



*** II.- GIZA ESKUBIDEEN KONTZEPTUA ***


                2.1.- TERMINOARI BURUZKO HIZKUNTZAZKO AZALPENA

Gai honi argitasuna emateko asmoz, Giza Eskubide terminoaren hizkuntzako
azterketa bat egiteari ekingo diogu. Horretarako ESKUBIDE TERMINOAdefinitzen
hasi beharko ginateke. Hau beste ikasgai batzuetan ere ikusi dugunez ez gara
hartan modu sakonean sartuko baina aurrekoetan esandakoa gogoraraziz esango
genuke eskubide mota ugari existitzen direla: adierazpenerako eskubidean,
bizitzarako eskubidea, autodeterminaziorako eskubidea... guztiak eskubideak
dira eta beraz ezin ditugu bereizi esanez batzuk Giza Eskubideak direla eta
besteak eskubide arruntak. Denak dira eskubideak. Beraz, non aurkituko dugu
bereizketa? Arazo honen aurrean proposamen edo erantzun ezberdinak eman dira
izan dira historian zehar. Hala ere, erantzun guztietan onartzen da badaudela
eskubide batzuk berezi- bereziak direnak eskubide guztien artean.

ESKUBIDE_NATURALAK

Garai batetan esaten zen eskubide batzuk naturalak zirela, naturatik datozela
edo naturan aurkitzen direla, edo naturan oinarritzen direla. Natura hori Giza-
naturada. Giza Eskubideak eskubide naturalak lirateke Teoria honen arabera.
Baina zer esan nahi du eskubideak “naturalak” direla? Teoria hauek esaten dute
eskubide batzuk naturalak direla, beste batzuk artifizialak edo gizakiek
asmatutakoak diren bitartean.

Eskubide naturalak Zuzenbide aurrekoak eta gizartearen aurrekoak lirateke.
Naturan oinarritzen direnez, toki guztietan berdinak lirateke. Eta zuzenbide
aurrekoak badira, orduan, eskubide zibiletatik bereizten dira, azken hauek
gizarteak sortzen dituen eskubideak izango liratekeelarik Gizarteak eratutako
eskubide aldakorrak diren bitartean eskubide naturalak betierekoak lirateke.

TEORIA_HAUEI_KRITIKA:

Natura eta legea nahasten dituzte teoria hauek. Naturatik ezin da inolako
eskubide edo obligaziorik atera. Natura izanaren eremua da, eta ez behar-
izanarena. Tªeoria iusnaturalistek naturaren interpretazio araukorrak egiten
dituzte, baina naturari buruzko diskurtsoak ezin dira araukorrak izan,
deskribatzaileak baizik.

ADB: Pertsona batek ezin du esan “giza- naturaren arabera emeek umeak izan
behar dituzte derrigorrez, eta umeak ez badituzte orduan gaizki edo moralaren
aurka jokatzen dute”

Diskurtso hauek araukorrak dira, behar- izanari buruzkoak, baina natura
izanaren eremuan kokatzen da. Naturari buruz esan dezakegu espezie gehienetan
emeak dira umeak izaten dituztenak”, baina hortik ezin dugu inolako ondorio
araukorrik atera, eta hori da hain zuzen ere naturalistek egiten zutena.
Arazoak agertzen dira naturaren interpretazio ezberdinak egiten direnean.
Naturatik arauak aterako balira arau horiek berdinak izango lirateke pertsona
guztientzat, naturalak izanik jende guztiak arau berdinak aterako lituzke
naturatik eta halere hori ez da gertatzen, naturatik arau ezberdinak ateratzen
dira.

Ikusten denez, ondorio bitxiak agertzen zaizkigu naturatik arauak atera nahi
ditugunean.

**** OINARRIZKO_ESKUBIDEAK ****

Hauek Oinarrizko eskubideak edo Funtsezko eskubideak terminoak proposatu
dituzte Giza Eskubidea terminoaren ordez.

Termino hau frantziar estatuan sortu zen 1770an, eta gero 1789an gauzatu egin
zen hiritarren eskubide batzuk adierazteko. Teoria honen arabera Giza
Eskubideak oinarrizko eskubideak lirateke. Pertsonek dituzten eskubideen artean
batzuk besteak baino garrantzitsuagoak izango lirateke, eta horiek Giza
Eskubideak lirateke.

Oinarrizkotzat jotzen dira beste eskubide batzuen oinarri eta aurrebaldintza
direlako, beste eskubide batzuk bertatik sortzen baitira. Autore batzuen ustez
oinarri hori natura izango da, beste batzuentzat kontratu soziala eta beste
batzuentzat ideia politikoak. Baina edozein kasutan eskubide batzuk
oinarrizkoak direnez berme eta babes berezia ematen zaie.

Gaur egun, oinarrizko eskubideak Tª konstituzionalean lantzen dira bereziki.


**** PERTSONATASUNA_EDO_GIZATASUNA ****


Ikusi dugun bezala Giza Eskubideen terminoaren esanahia historian zehar
sarritan aldatu egin da, baina onartutako definizio bezala esan dezakegu Giza
Eskubideak gizakiek dituzten oinarrizko eskubideak direla, eta eskubide horiek
dituztela pertsonek izate hutsagatik. Eskubide horiek balore garrantzitsuenen
adierazpenak dira eta Teoria politikoetatik postulatzen dira.

Baina gakoa pertsona zelan definitzen dugun zehaztean datza. Noiz izango da
gizaki bat eskubide baten jabe edo titular?

Jadanik aztertu dugu pertsonen gaitasuna murrizten edo ezeztatzen dituzten
baldintza batzuk existitzen direla, eta beraz eskubide horien egikaritza
mugatuta dutenak ez dira eskubide horien titularrak? Hau ez da horrela modu
absolutu batetan eta beraz bi elementu bereizi beharko genituzke:

    * gauza bat da eskubide horien egozpena
    * beste gauza bat eskubide hori egoera ezberdinetan praktikara eraman eta
      egikaritu ahal izatea.

                 2.2.- GIZA ESKUBIDEEN TERMINOAREN AZTERKETA.

Giza eskubideak terminoa zehaztugabea da. Lehen lehenik esan behar dugu ez
dagoela behar bezala zehaztuta termino araukor hori zein sistema araukorrean
ematen den: estatu baten zuzenbide positiboko arauetan (Zuzenbide
konstituzionalean)? Arau moral eta politikoetan? Arau erdi politiko erdi
juridikoetan (nazioarteko zuzenbidean)? Eskubideak zuzenbidean bakarrik ematen
al dira? Termino zehaztugabea da; erabiltzen dugunean ez dakigulako beti zein
sistema araukorrari buruz ari garen. Termino araukor bat definitzeko jakin
beharra dago hura zein sistema araukorrean kokatzen den.

Horretaz gain “Giza Eskubideak” terminoak finkatugabea edo zehaztugabea da bi
arrazoi nagusiengatik:

1.- TERMINOAREN_INTENSIOAGATIK: esanahia edo ezaugarriak finkatugabeak
direlako. Zeintzuk dira giza eskubide guztien amankomuneko ezaugarriak, zeinen
arabera posible zaigu giza eskubide hauek definitzea? Erabatekoak dira ala
erlatiboak? Unibertsalak al dira, hau da, une eta herri ezberdinetan onartuak ?
alienaezinak al dira, hau da, ez al da posible eskubide hauek beste bati
ematea? Errefusaezinak al dira, hau da, posible al zaio pertsona bati eskubide
horiei uko egitea? Mugaezinak al dira, hau da, posible al zaio pertsona bati
eskubide horiekin negoziatzea? Naturalak al dira? Gizarte-aurrekoak al dira?
Edozeinen aurrean inbokagarriak al dira?
Adibidez zein ezaugarri dago amankomunean eskubide hauen artean: jubilatuen
eskubideak, haurren eskubideak, emakumeen eskubideak, langileen eskubideak,
elbarrien eskubideak, hezkuntzako eskubideak, kontzientzia askatasunerako
eskubidea, baliabide ekonomikoen kontrolerako eskubidea, etxebizitza egoki bat
edukitzeko eskubidea, autodeterminaziorako eskubidea, auzitegietara jotzeko
eskubidea, hizkuntzaren eskubideak? Giza Eskubideei buruz historian zehar
proposatu izan diren ezaugarrien artean honako hauek aipatuko ditugu:

    * askatasun eremu bat suposatzeen dutela
    * borondateren adierazpenak direla.
    * Beste pertsonen aurrean berme edo muga bat suposatzen dutela
    * Beste pertsonek obligazioren bat daukatela eskubidedunarekiko
    * Gauza positiboak direla, ongi baten gozamen edo gaitz bat ez egotea.

2.-TERMINOAREN_EXTENSIOAGATIK: Erreferentzia edo hedadurafinkagaitza delako:
oso zaila da giza eskubideen zerrenda bat egitea zeinaren arabera posible
litzatekeen jakitea eskubide guztien artean zeintzuk liratekeen giza
eskubideak.

Extensioa edo hedadura zehaztuta egongo balitz posible izango genuke eskubide
bat giza eskubidea den ala ez esatea. Zeintzuk dira giza eskubide horiek? Ba al
dago Giza eskubideen zerrenda itxi bat? Lan egiteko eskubidea Giza Eskubide bat
al da? Eskubide ekologikoak adibidez Giza Eskubideak al dira? Ekologia eskubide
bat da ala babestu beharreko interes bat? Eta autodeterminazio eskubidea?
Zeintzuk dira eskubideen titularrak? Jokoan dauden ongiak edo baloreak ere oso
ezberdinak dira. Gainera eskubide bakoitzaren eremua zehaztea ezinezkoa da:
esate baterako, bizitzarako eskubidean eutanasia edo abortua sartzen al dira?
Bizitzarako eskubideak ba al dakar berarekin elikagairako eta etxebizitzarako
eskubidea? Giza eskubideen zerrenda edo erreferentzia, orohar harturik,
lanbrotsua da eta Giza Eskubide bakoitzaren erreferentzia erelanbrotsua da.

Gainera intensioa eta extensioa lotutik daude, intentsioa garbia denean posible
zaigulako jakitea zein eskubide den giza eskubidea. Zera egin beharko genuke:
ezaugarriak aztertu ea eskubide bakoitzak ezaugarri horiek betetzen dituen, eta
beteko balituzke giza eskubide bat izango litzateke. Baina arazoa ezaugarri
horiek zeintzuk diren zehaztean datza. Hedadura ongi zehaztuta egongo balitz
posible izango litzateke Giza Eskubideen zerrenda egitea eta hortik
ondorioztatzea eskubide guztiek amankomunean edukiko lituzketen ezaugarriak
zeintzuk izango liratekeen. Baina zerrenda hori problematikoa da oso.

Giza Eskubideen ezaugarrien inguruan mintzatzen garenean argitu egin behar da
eskubideak zein sistema araukorrean kokatzen diren, eskubidegaiak edo
eskubideen eremuak nolakoak diren, eskubideen oinarria zein den, eskubidedunak
nortzuk diren, eta eskubide horiek nola egikaritu daitezkeen. Posible litzateke
Giza Eskubide argi edo zentralak alde batetik eta Giza Eskubide zalantzatsuak
bestaldetik bereiztea, baina horretarako ere kasu nagusiek amankomunean
lituzketen ezaugarriak ezagutu beharko genituzke, eta hori ez da erraza. Hala
ere saiatuko gara ezaugarri nagusi horiek aipatzen: Giza eskubideak sistema
araukor ezberdinetan koka daitezke eta sistema bakoitzean ezaugarri ezberdinak
izan ditzakete. Orokorrean eta sailkapen bat egitearren esan dezakegu
eskubideak honako multzoetan bana ditzakegula:

    * pertsona guztien bizitza eta integritate fisiko eta mentala, bizitza-plan
      ezberdinak gauzatzeko aukera minimo batzuk (biologikoak, materialak eta
      sozio- kulturalak) eta bizitza egokirako baldintza minimo batzuk
      eskubidearen aurrebaldintza bezala, (ekonomikoak, ekologikoak eta
      kulturalak barne)
    * pertsona guztien askatasun positiboa (partehartzailea) eta negatiboa
      (eremu pribatuan aske izatea) eta askatasun hori taldeetara zabaltzea
    * pertsona guztien duintasunak exijitzen duen errespetua eta
      diskriminaziorik eza. Hauen artean oinarriko ongi, balore eta interesak
      daude jokoan, baina eskubideak egozpen puntu bereziak dira. Ongi hauek
      pertsonei ukatzen zaizkienean kalte edo gaitz bat sortzen zaie. Giza
      eskubideak funtsezkoak dira.

Eskubideak eremu oso ezberdinean adierazi daitezke: jarduera ekonomikoan,
administrazio publikoaren aurrean, botere publikoaren aurrean, pertsona
pribatuen artean, estatuan artean... e.a.

Giza eskubideen oinarrian gizatasuna da eta honek berarekin dakarren
duintasuna. Duintasun horrek eskatzen du pertsonen askatasuna aitortzea eta
babestea, bizitza- plan ezberdinak onartzea, bizitza- kalitate minimo bat eta
baita aukeren – berdintasuna ere. Pertsona izatea nahikoa da Giza Eskubideak
edukitzeko eta horregatik eskubide moral hauek unibertsalak dira eta zuzenbide
aurrekoak.

Giza eskubideen titularrak pertsonak, gizakiak dira, eta behar bada gizataldeak
ere bai, baina orduan modu deribatu edo zeharkako batetan. Honekin ez dugu
muturreko indibidualismo batetan erori nahi, helburua gizataldeek Giza
Eskubideak dituztela aldarrikatzea da, hauek pertsona taldeak eta
pertsonatasunean oinarritzen diren heinean. Pertsonak izaera sozial bat du eta
sozialtasun hori gabe ez dago pertsonarik. Horregatik esan genezake pertsona
juridikoak ez direla Giza Eskubideen titularrak, nahiz eta hauek pertsonez
osatuta egon eta bestelako eskubide juridikoak eduki.

Giza eskubideak pertsonen bidez egikaritzen dira erakunde publikoen barruan eta
hauen indarra edo hertsakortasuna erabiliz zuzenbidea dela medio, baina
egikaritzen horrek askotan pertsonaren ahalmenak eta erakunde publikoen
ahalmena gainditzen ditu: baldintza ekonomikoak, maila kulturala... Gaur egun,
harreman ekonomikoak planetarioak diren honetan, Giza Eskubideekin zerikusi
estua duten arazoak ezin dira estatu soil batetan konpondu; nazioarteko
elkarlana beharrezkoa egin da, baina oraindik astiro doa. Ekonomikoki
atzeratuta dauden herrietan mundu garatuaren giza eskubideak luxu bat bezala
ikusten dira.



                      III.-_GIZA_ESKUBIDEEN_BELAUNALDIAK

Arestian aipatu dugu Giza Eskubideak produktu historiko bat izan direla, eta
historian zehar moraletik edo politikatik zuzenbidera pasa izan direla.
Ikuspegi historikoak laguntzen digu gai honen dimentsio konplexuak ulertzen:
oinarriak, jatorriak, desadostasunak, adostasunak, eskubideen gauzapenak,
ideologien eraginak, aldaketa sozialaren garrantzia, Giza Eskubideak moldatzen
dituzten beste faktoreak zuzenbide ezberdinen jarrerak, eskubideen kontzepzio
etnozentrikoak... e.a. Arrazoi ezberdinengatik Giza Eskubideen zerrenda bat
egitea baino interesgarriagoa horiek izan duten bilakaera historikoa egitea
izango da.

Giza Eskubideak HIRU BELAUNALDIETAN sailkatuko ditugu. Belaunaldi hauek ez dira
oso trinkoak, ez dira data historikoetan oinarritzen baizik eta gai edo
mugimendu ideologiko- politiko zabaletan. Belaunaldi paradigmatiko edo tipo
idealak dira. Gainera esan behar dugu sailkapen hau nahiko eurozentrikoa dela,
baina Giza Eskubideen gaia orokorrean nahiko eurozentrikoa da.


0.- HASTAPENAK:

Oso zaila da “Giza Eskubideak“ edo oinarrizko eskubideak kontzeptu araukor
bezala noiz agertzen den zehaztea. Alferrikakoa da termino hori lehenengo aldiz
noiz erabiltzen den zehaztea. Batzuetan gizonaren eskubideak edo herritarraren
eskubideak erabiltzen dira. Hau baino garrantzitsuago da ikustea Giza
Eskubideen ideia noiz agertzen den, baina horretarako gaur ulertzen dugun
moduan bilatzen baditugu historian zehar, retrodikzio prozesu batetan erortzen
gara.
Autore ugarik uste du hori lehengo aldiz Magna Charta libertatum edo Magna
Chartarekin hasi zela, 1215.ean Ingalaterrako John Erregearen eta apezpiku eta
jauntxoen artean hitzarmendu zena.Erdi Aroan hau bezalako itun batzuk leku
askotan agertzen dira.

Euskal Herrian foruak aipatzen dira, eta beste herrietan antzeko itun edo foru
zaharrak. Guztiek erreferentzia gisa Magna Charta hartzen dutenez, ba guk gauza
bera egingo dugu. Itun hauek dira monarkaren eta jauntxo baturen arteko
hitzarmenak, edo gutxienetan monarkaren eta horren menpekoen arteko hitzarmenak
eta horietan erregeak eskubide batzuk arrezagutu eta babesa eskaini egiten die,
leialtasuna eta zerbitzu feudalen truke.

Beste hastapenen artean normalean Inglaterrra eta Galeseko 1628ko Eskubideen
Eskaera aipatzen da, baita 1679an Habeas Corpus prozeduraren sorkuntza ere.
Azken hau oso garrantzitsua da batez ere zuzenbide prozesalean eta baita
torturaren aurkako borrokan ere. Common Law, zentzu horretan europar zuzenbidea
baino aurreratuagoa zen, nahiz eta gure kasuan ere Bizkaiko Foru Zuzenbidean
tortura eta tratu txarrak debekatzen zirela ezin dugun ahaztu.

Hastapenetan eman ziren aldarrikapen hauek ohiturazko printzipioetan edo
erlijioan oinarritzen ziren, eta bertan jasotzen ziren eskubideak leinu-kide
diren pertsonei arrezagutzen zitzaizkien, gainera koroa eta jauntxoen arteko
testu hitzarmenduak ziren, auzitegien aurrean inbokagarriak ziren, baina
zuzenbide pribatuko testuak ziren.

Konstituzionalizazioa lehengo aldiz amerikar independentziako aldarrikapenekin
gertatu zen, orduan pertsona orori ezagutzen zitzaizkion eskubideak ( ez
klasekideei) eta oraingoan eskubideen oinarria edo jatorria natura bera
bilakatu zen eta ez tradizioa edo jaungoikoaren borondatea; eta eratutako
botereak egiten zuena eskubide horiek arrezagutzen zen, botereak ez zituen
eskubide horiek eratzen (iusnaturalismo arrazionalistaren eraginez). Bertan
aipatzen ziren eskubideak zuzenbide publikokoak ziren, aldarrikapenek estatus
konstituzionala edukiz.

1.- LEHENENGO BELAUNALDIA ETA ESKUBIDE LIBERALAK.

Erlijio askatasunaizan da Giza Eskubideen lehenengo elementu edo gai
nagusia.Erlijio askatasunakeragin handia izan zuen Ameriketako Estatu Batuen
sorreran, beste arrazoien artean.. Gaur egun, ohikoa eta normala egiten zaigu
askatasun hau nahiko berria da. Hala ere guk esfortzu txiki bat egin behar dugu
askatasun erlijiosoaren garrantzia ulertzeko, gure euskal gizartea,
tradizionalki katolikoa izan baita.

Gure artean pentsalari batzuk esaten zuten Euskal Herrian beti tolerantzia
erlijioso handia egon dela, eta Aro Modernoko espainiar historiarekin
konparatuz behar bada ez daude hain erratuta; islamiarrak eta juduak Nafarroako
erresuman toleratuak izan ziren, besteak beste. Baina azken bi- hiru mendeetan
gehiengo katoliko nabari bat egon da gure herrian. Botere publikoak Europako
herri gehienetan konfesionalak ziren, eta helburu bezala “egiazko” erlijio
horren eskakizunak bereak egiten zituzten.

Gaur eguneko Europan oraindik zenbait herri konfesional gelditzen dira,
Norvegia eta Irlandako Errepublika besteak beste. Baina nahiz eta horiek
konfesionala izan erlijio askatasuna errespetatzen dute. Baina beste garaietan
konfesio edo erlijio ezberdinak pertsegituak izan ziren, Herri katolikoetan
protestanteek ez zeukaten erlijio askatasunik, eta herri protestanteetan
katolikoak edo beste konfesioak ere pertsegituak izan ziren. Zapalkuntza
erlijioso horrek Estatu Batuetara migrazioa ekarri zuen, hasiera batetan
bertara joaten zirenak beren konfesio erlijiosoak praktikatu ahal izateko
joaten baitziren, katolikoak, protestante mota ezberdinak eta kolonia horietan
erlijio askatasuna aldarrikatzen duten. Horrek ez du esan nahi erlijioak pisua
galdu zuenik. Alderantziz, Estatu Batuen konstituzioaren lehenengo hitzak “In
God we trust” edo “Jainkoaz fido gara” erlijioaren garrantziaren lekuko dira.
Baina gehiengo katolikoa dagoen herrian beste konfesioak gutxiengoak dira eta
lehenbiziko aldiz aldarrikatzen da gutxienekoen eskubideak errespetatu beharra.
Horrek askatasunen dinamika bat ekarri zuen.

Bestalde, kontutan hartu behar dugu Europako herri gehienetan absolutismoa
nagusi zela. Ez zegoen demokraziarik, eta leinu edo estamentu sozial ezberdinak
zeuden. Herri xumeak eskubide politikorik ez zuen eta askatasun pertsonalik ere
ez, lotura feudal guztiak ez baitziren apurtu. Nobleziak eta Elizak
pribilegioak zituen. Erregearen botera absolutua zen eta zilegitasuna
Jaungoikoarengandik zetorkiola aldarrikatzen zuen. Egoera honen aurka agertu
ziren garaiko pentsalari asko.

Belaunaldi honetan zenbati teoriagile ezagunen teoriak argitaratu ziren,
HOBBES, MONTESQUIEU, LOCKE, SMITH, NOZICK... Belaunaldi honetako testu juridiko
garrantzitsuenen artean hauexek dauzkagu:

    * Ingalaterrako Bill of Rights(1669)
    * Bill of Rights of the Good People of Virginia: bertan honako eskubide
      hauek aipatzen dira: bizitzarako eskubidea, askatasuna, jabetzea,
      segurtasuna eta alaitasuna bilatzeko eskubidea.
    * Frantziar iraultzako Gizonaren eta Hiritarraren Eskubideen Aldarrikapena
      ( 1789)
    * Declaration of Independece , 13 kolonietan(1776)
    * Hego Amerikar estatu ezberdinenen independentzia aldarrikapenak eta
      konstituzioak

Autore espainiar batzuek ere esaten dute 1812. Urteko Cadiz-eko konstituzioak
ere halako dokumentu bat izan zela.

Belaunaldi hau luzatzen da XVIII. Mendearen bigarren zatitik XIX. Mendera, eta
estatu askotan XX. Mende arte. Oraindik ere eraginkorra da oso liberalismo
ekonomikoan eta teoria politiko kontserbadoreetan

DOKUMENTU HAUEN EZAUGARRI OROKORREN ARTEAN HONAKO HAUEK AIPATUKO DITUGU:

   1. estatuaren botereak hiritarren askatasunan dauka bere muga
   2. Estatuaren eta giza eskubideen arteko erlazioan ez dago argi zeinek zein
      babesten duen, Estatuak bere zilegitasuna lortzen baitu askatasun
      pertsonala ziurtatuz edo gutxienez ez oztopatuz.
   3. Estatuak soilik babesten ditu giza eskubideak, baina giza eskubideek ez
      dute oraindik estatuaren ekintza bera mugatzen; horretarako
      konstituzionalismo berria beharko da.

Orokorrean belaunaldi honetako eskubideak bermezko eskubideak dira. Kontua da
botere publikoari muga bat ezartzea; botere publikoak ez du arlo pribatuan
sartzerik. Aldarrikapen liberalak dira pertsonen libertateak edo askatasunak
aitortzen dituztelako.

Autoritate publikoa -printzipioz zapaltzailea dena eta indarra kontrolatzen
duena- mugatu eta murriztu egin behar da gizabanakoen askatasuna ziurtatu eta
bermatzeko. Horrela pertsonak bizitzarako eskubideaduenez, botere publikoek
eskubide hori errespetatu egin behar dute, eta horrekin batera segurtasun
pertsonala ( adibidez torturaren debekua) eta intimitatea edo arlo pribatua,
kontzientzia eta adierazpen askatasuna (erlijiosoa batez ere, baina politikoa
ere) mugitzeko eskubidea, eta baita jabetzarako eskubidea, ere, hori
pertsonaren adierazpenetako bat baita, botere publikoek eskubide hori
errespetatu behar dute.

Estatuaren muga hiritarren askatasun pertsonala da. Eskubideak erabatekoak
dira, zuzenbide aurrekoak edo naturalak. Zuzenbideak horiek ez ditu eratzen
baizik eta arrezagutzen eta estatuak ukatzen bazituen edo ez bazituen
arrezagutu nahi.

Eskema honen atzetik kontratu sozialaren ideia dago: gizarte zibilagizabanakoen
kontratu bat da zeinaren arabera pertsonei askatasun pertsonalak errespetatuko
zaizkio, eta pertsonek boterearen autoritate onartuko duten. Botereak ez baditu
askatasun horiek errespetatzen orduan kontratua hausten du.

Esandakoa dela medio Britainia Handiak kolonoei ordezkaritza politikorako
eskubidea onartzen ez zienez hauek Independentziako borroka zilegi ikusi zuten.

Metropoliak zergak ezartzen zituen, baina horren ordez bere subdituek
ordezkaritza politikoa onartu egin behar zuten, subditoek eskubide politiko bat
zeukatelako zerga horiek nolakoak eta zertan erabiliak izango ziren. Eskubide
hauek eredu naturalaren adierazpenak dira, beste eredurik posible ez balitz
bezala eta askatasuneko eskubideak zibilizazioaren adierazpenakbezala ikusten
ziren.

Eskubideen titularrak gizabanakoak dira, eta hauek ikusten dira gizaki
isolatuak bezala. Testu hauetan agertzen den ideia zentrala honakoa da:
liberalismo indibidualista bai maila epistemologiko batetan eta bai maila
araukorrean. Pertsonak ikusten dira izaki isolatu bezala. Alde batetan
gizabanakoa dago eta bestaldean boterea. Pertsonak ez dira ikusten beren izaera
sozialean.

Maila_araukorrean botere publikoak bere mugak gizabanakoen askatasunean
aurkitzen ditu, eskubideen titularra gizabanakoa da eta eskubide horiek
naturalak dira, pertsonaltasunetik jarraitzen dira, baina ez pertsonatik gizaki
sozial bezala ulerturik baizik eta abstraktuki. Beraz testu hauetan aurkitzen
dugu gizonaren kontzepzio berezi bat eta gizartearen kontzepzio berezi bat.
Gizartea gizabanakoen batura hutsa da, edo hobeto esanda gizonena, eskubide
horiek egikarituko dituztenak GIZONEZKOAK baitira.

Maila_politikoan ere ikurra hauxe izango da: “gizon bat boto bat”. Eta gizona
esaten zenean arraza zuriko gizona esan nahi zen. Esklabutza debekaturik
zegoen, askatasun pertsonala bortxatzen zuelako, baina askatasun pertsonal hori
arraza zurikoena zen batez ere. Guzti honek ez du esan nahi bizitzarako
eskubidea emakumeei aplikatuko ez zitzaienik. Noski baietz, baina ekintza
politikoa soilik gizonen esku zegoen.

Beste belaunaldietako aldarrikapenak bezala, lehen belaunaldiko aldarrikapen
hauek mito politikoez josita daude:gizonaren eskubide natural eta betierekoen
mitoa, eskubide hauek jaiotzatik bereganatzen dira, inguru sozialaren aurrekoak
dira.

Eratzen den nazioa subiranoa da. Aro modernoko hiru ideia- printzipio nagusi
agertzen dira estatua antolatzerakoan gizarte zibiletik estaturako bidean:
eskubide naturalen ideia, kontratu soziala eta botereen banaketa. Ez_zen
ezertarako_kontutan_hartzen_giza_taldeak_edo_botere_ekonomikoa_kontrolatzen
zuten_pertsonak_eta_hauen_menpe_zirenak_pertsona_ezberdinak_zirela. Hala ere,
hauen berdintasun formala aldarrikatzen zen, batez ere: legearen_aurrean
( legeak pribilegioak eta leinuak abolitu behar zituen, baina klase sozialak ez
ziren ezertarako ukitzen), prozesu_politikoan (ordezkaritza politikoa eta boto
emateko eskubidea, baina bakarrik jabedunek praktikan hartzen zuten parte eta
alderdi politikoak kontrolatzen zituzten) eta_auzitegien_aurrean (berme
jurisdikzionalak, baina auzitegietara jotzeko baliabide ekonomikoak
beharrezkoak ziren).

Giza eskubideen historian lehenengo aldiz agertzen diren eskubide liberalek
askatasun pertsonala azpimarratzen dute.Pertsonak, printzipioz eta formalki
libre jaiotzen dira. Bakoitzak bere bizitzan askatasuna dauka bere iritzi
erlijioso, politiko edo sozialak edukitzeko. Pertsonaren segurtasun pertsonala
eta ondasunak errespetatu behar dira. Pertsonen arteko bereizketa legalak
desagertzen dira, noblezia eta monarkia ere desagertzen da, edo gutxienez hauek
dauzkaten pribilegioak eta pertsonak berdinak dira legearen aurrean,
jaungoikoaren aurrean bezala. Eskubide edo printzipio hauek oso baliagarriak
ziren merkantilismoaren garaian.


Estatuaren funtzioa segurtasun eta askatasun pertsonala babestea zen.
Estatuaren adierazpenak ziren administrazioa edo gobernua, legebiltzarra,
poliziak, ejertzitoa, sistema penala, epaileak... Burgesiak bere botere
ekonomikoa eta bere jabetza zuzenbidearen bidez defendatu zezakeen.

Gainera erlijio askatasuna ziurtatua zegoenez Europako pertsekuzio eta istilu
erlijiosoak ez ziren ematen. Komertzio eta truke ekonomikoa librea zen. Zergak
ordaintzen ziren bai, baina estatuaren funtzioa pertsonen segurtasuna eta
askatasuna babestea zenez, zerga horiek munta gutxikoak ziren. Gainera
burgesiak gobernuan parte hartuko zuen edo legegintzan eta zergen inguruan
zeresanik ere izango zuen. Pribilegioak abolituak zeudenez gizon bakoitzak boto
bat zuen. Burgesiaren garapen ekonomikorako baldintza ezin hobeak industrial
iraultza oraindik hasi gabe zegoen eta nekazal ekonomia eta trukea ziren
ekintza ekonomiko nagusiak. Merkatuan

2.- BIGARREN BELAUNALDIA ETA ESKUBIDE SOZIALAK

Belaunaldi honetan beste teoria politiko ezagun batzuen eragina nabari izan
zen: BALNC, FOURIER, MARX, ENGELS, BAKUNIN, RAWLS..., sindikalismoa eta
langileen demokrazia, emakumeen eskubideen mugimenduak eta batez ere
sufragistak.

Tª hauetako batzuek eta borroka latzen ondorioz – kasu batzuetan- zuzenbidean
eragina izan zuten.

Belaunaldi hau XIX. Mendeko bigarren zatian hasten da, baina arrakasta nagusia
XX. mendean ematen da, eta batez ere, lehen eta bigarren belaunaldien arteko
oreka,- sozialdemokraziaren eskutik-, bigarren gerrate mundialaren ostean
gauzatzen da legalki. Orduan eskubide liberal klasikoak modu berri batez
interpretatu eta ulertzen baitira.

Bigaren Belaunaldian eskubideak partehartzeko eskubideak dira gehienbat. Ez da
bakarrik eskubide berriak agertzen direla, alegia, eskubide sozial, kultural
eta ekonomikoak. Horretaz gain eskubide liberalak, askatasun pertsonalak ere
modu berri batez interpretatuko dira. Botere publikoaren ekintza positiboa
eskatzen da eskubideak praktikan egikaritu ahal izateko . Lehen belaunaldian
estatuari eskatzen zaio askatasun pertsonala ez oztopatzeko, horri trabarik ez
jartzeko edo pertsonen askatasuna ez murrizteko, hau da, gizabanakoa bakean
uzteko, horrek bake soziala hausten ez duen bitartean.

Gizabanakoak bake soziala hausten duenean , delituren bat egiten duenean,
orduan estatuak prozesu kriminalari ekingo dio, eta horren inguruan eskubide
edo berme jurisdikzionalak agertzen dira, estatuak errespetatu beharrekoak.
Estatuak ez du gizabanakoaren alde ezer egin behar, baina ezta kontra ere.
Oraingoan estatuaren partetik ekintza positiboa eskatuko zaio askatasun horiek
benetakoak izateko. Honen ondorioz estatua gero eta gehiago administrazioa
izango da, eta bere boterea neurririk gabe haziko da.
Posible da indibidualismo araukorra mantentzea, azken finean eskubideen
titularrak pertsonak direlako, eta Giza Eskubideak pertsonentzat direlako,
baina indibidualismo metodologikoa edo epistemologikoa ez da bere osotasunean
onartzen, orain esaten da pertsonaltasunak sozialtasuna edo izari sozialaren
existentzia suposatzen duela.

Gizabanakoa gizartekide bat da, animalia politiko eta sozial bat, egoera sozial
berezi batetan aurkitzen dena, eta horregatik egoera sozial hori kontutan hartu
behar da pertsonaren eskubide eta askatasunak egikaritzeko.

Agertzen diren eskubide berriek pertsonaren alderdi soziala aintzakotzat jotzen
dute. Eskubide liberalak mugaturik gelditzen dira, eta arazo ekonomiko-
sozialei ezin diete aurre egin. Pertsonaltasunak dakarren giza duintasunak
bizitza duin bat eskatzen du, eta PERTSONA ORORI BIZITZA DUIN BAT ESKAINI EDO
ZIURTATU BEHAR ZAIO: LANA, ASISTENTZIA SOZIALA, HEZKUNTZA, BERDINTASUNA,
AUKEREN BERDINTASUNA, AZKEN FINEAN, BIZITZA KALITATE MINIMO BAT.Hori izango da
BOTERE PUBLIKOEN ZEREGIN NAGUSIENA, eta hori lortzeko erabiliko da Zuzenbidea.

Gainera askatasun horiek modu berri batetan ulertzen hasi ziren. Ordura arte
eskubideen titularrak gizonezkoak ziren gehienbat. XIX. Mendean sufragisten
mugimenduak agertu ziren, emakumeen partehartze politikoa aldarrikatuz.

Prozesu politikoan parte hartu ahal izateko biltzeko eskubidea beharrezkoa zen,
eta adierazpen eskubidea onartzea ezinbestekoa zen, baita aldaketa politikoak
eskatzeko. Askatasun pertsonalak edo eskubide liberaletaz gozatu ahal izateko
hiritarrei hezkuntza eman behar zitzaien, beren eskubideak ezagutu zitzaten.
Aukera berdintasuna ere aldarrikatzen zen.

Beraz askatasun pertsonaletaz gozatzeko ez zen nahikoa estatuak pertsonen
bizitza pribatuan ez sartzearekin; botere publikoek askatasun horiek posible
eta benetakoak egin behar zituzten. Eta horrela lehen belaunaldiko eskubideak
era berri batetan interpretatu ziren. Estatuaren boterea murriztea garrantzikoa
zen eta horretarako pertsonen arlo pribatua babestu egin behar zen. Moralitatea
ez zen nahikoa pertsonen askatasuna murrizteko. Askatasun pertsonalen
defendatzaile sutsuak ziren, baina beti ere botere publikoei askatasun horiek
defendatzeko beharrezkoak ziren neurriak har ditzan eskatuz.

Jarduera komertzial eta industrialaren garapen librea eta jabetzarako eskubidea
merkatu ekonomiaren inguruan ematen dira, eta kapitala zentralizatzen den
heinean desberdintasun sozialak sortzen dira. Hauek, zenbait kasutan maila
onartezin batzuetara helduz, eta esklabutza mota beri bat agertzen da gizarte
industrializatuetan; Iraultza industrialak prozesu hori areagotu zuen.
Kapitalaren mozkin gero eta handiagoak bilatzen zituzten kapitalistek eta
horretarako kapitalaren kontzentrazioaz gain, beharrezkoa zen gero eta merkeago
produzitzea eta hori eskulan merke batekin lortuko zuten. Langile txiroak
subsistentziarako adina irabaziko zuen, baina esklabutza bezalako egoera bat
jasan behar zuen. Langileen lanaren plusbalia kapitalistek eramaten zuten. Gaur
egun ere munduko leku askotan, haurrak esklabutza egoeran aurkitzen dira, hauek
eskulan merka suposatzen baitute.

Ez zegoen langileen babeserako inolako legerik. Langileen eskubiderik ez
zegoen. Legeak guztientzako berdinak ziren baina lan kontratuak kontratu
pribatuak ziren, eta burgesiak legeria bere alde zuen. Burgesiak gogor eusten
zion bere egoera pribilegiatuari.

Bigarren belaunaldiko teorilariek egoera hau giza duintasunaren aurkakotzat jo
zuten. Batzuek irtenbide iraultzaile bat proposatzen zuten klase- bereizketak
apurtzeko. Beste teorilari batzuek pobreziari aurre egiteko aldarrikatzen zuten
administrazioak eta botere publikoek bultzada eta laguntza bat ematea eta batez
ere langileen babeserako arauak: lan segurtasuna, haurren kontratazioa
debekatzea, grebarako eskubidea... Hartan oinarritzen da zuzenbidearen funtzio
promozionala et ekintza baikorra, ekonomia arloan eskubide sozialak
egikaritzeko.

Estatuaren funtzio promozionala burutu ahal izateko baliabide ekonomikoak
beharrezkoak dira, baina nola lortu hau? Esan bezala, batzuek iraultza
proposatzen zuten, beste batzuek, -sozialdemokrata erreformistek-, birbanaketa
proposatzen zuten zergen bidez eta zerbitzu sozialak eskainiz, eta estatuak
industria estrategikoak nazionalizatuz. Europan bigarren jarrera hau nagusituko
zen denborarekin.


Testuinguru historiko hau aipatu ondoren, azter dezagun nolako ezaugarriak
dituzten belaunaldi honetan agertzen diren eskubideak:

Eskubideen oinarria pertsonatasuna da, baina pertsonaren izari sozialena
ulertuta: estatuak ziurtatu behar du gizarteko baliabide eta zamak justuki
banatzen direla, ezin dira eskubideak egikaritu erlazio sozio- ekonomikoak
kontutan hartu gabe. Eskubideen titularrak gizabanakoak dira, baina ez gizaki
isolatuak bezala baizik eta egoera sozial berezietan aurkitzen direnak. Estatu
ekintzaren bat eskatzen da giza duintasuna maila ekonomiko edo sozialean
ziurtatzeko eta partehartze politiko eta soziala lortzeko eta horretarako
bermezko mekanismoak behar dira, legeetan garatuak, bestela eskubide horiek
hutsik gelditzen dira.

Botere publikoen partetik askatasun pertsonalari trabarik ez jartzea eskatzen
denean, botere publikoak ez du ezer berezirik egin nahi. Baina botere
publikoari bizitzarako baldintza minimo batzuk bermatzea eskatzen zionean
orduan ekintza positibo bat egin behar du: erietxeak eraiki, eskolak sortu,
soldata soziala eskaini... eta horretarako lege batzuk behar dira, pertsonari
estatuaren aurrean eskabide juridiko bat ekartzeko eskubidea ematen diotenak,
estatuak bere betekizuna bete ez duenerako.

Giza eskubide sozial eta ekonomikoek askotan eskatzen digute zuzenbidea bera
antolakuntza eta eraikuntza bezala ulertzea eta ez bakarrik araukortasuna
bezala, eskubide hori alferrikakoa da estatuaren antolaketa eta prestakuntzarik
gabe, eta horretarako maila ekonomiko bat lortu behar du estatuak. Eskubide
sozialekin datozen, eta hauek eskatzen dituzten neurriak promozioak neurriak
dira; neurri bultzatzaileak eta ez neurri zigortzaileak.

Edozein kasutan bigarren belaunaldian Giza Eskubideen erreferentzia zabaltzen
doa, eta titularrak ere bai: gizabanako guztiak eskubide zibil eta politikoak
eskuratuko dituzte. Taldeak ez dira oraindik eskubideen titularrak,
sindikatzeko eskubideak eta antzeko eskubideak talde baten existentzia
aurresuposatzen dute. Babesari dagokionez, estatu mailan babesten dira legearen
bidez. Baina problema zera da: eskubide berri hauek ziurtatzeko errekurtso
ekonomikoak behar direla, garapen ekonomiko gutxieneko bat, eta munduan
ezberdintasun handiak ematen dira ekonomikoki estatu batetik bestera.

***** 3.- HIRUGARREN BELAUNALDIA ETA KEZKA BERRIAK *****

Hirugarren belaunaldi honetan Giza Eskubide kontzeptuaren zabaltze teorikoa
ematen da. Galdera berriak sortzen dira teoria ezberdinen eraginez. Emakumeen
mugimenduak, herren askapenerako mugimenduak, deskolonizazioa, talde
ekologistak, talde pazifistak, hirugarren munduarekiko elkartasun taldeak,
emigranteekiko elkartasun taldeak... Lehen eta bigarren belaunaldiko eskubideak
era berri batetan ulertu eta interpretatzen dira. Garapen ekonomiko, zientifiko
eta teknologikoak erronka berriak planteatzen ditu eta hauen eraginez eskubide
klasikoen inguruan galdera berriak sortzen dira, hala nola:

1.- Zein da praktikan eskubideen titularra eta zeini ematen zaizkio eskubideak?
Gizaki guztiei ala gizonei bakarrik? Zer gertatzen da emakumeen eskubideekin?
2.- Zein da eskubideen titularra? Gizakiak al dira titular bakarrak? Ala
gizataldeak ere bai? Herriek ba al dute eskubiderik? Eta baizkoan, nola
defenditzen dituzte?
3.- Ba al dago naturaren eskubiderik? Eta animalien eskubiderik? Nola ulertu
behar da ingurugiroaren babesa, naturaren eskubide bat bezala al abeste
eskubideen aurrebaldintza bat bezala? Eta Giza Eskubideak pertsonen eskubideak
badira bakar bakarrik, nola babesten dira Giza Eskubideak ez diren beste
balore, interes edo ongi horiek?

Estatu industrializatuetan egoera ekonomikoa nahiko ona da, eta denborarekin
halako oreka bat lortzen da lehen eta bigarren belaunaldiko eskubideen artean.
Estatuan helburua hazkunde ekonomikoa da, eta birbatasunaren ideia onartu
egiten da orohar. Emaitza zera da, ongizatearen estatua, edo zuzenbideko estatu
soziala. Badirudi bizitza- kalitatea nahiko ona dela europar mendebaldeko
estatuetan, batez ere sozialdemokrazia nagusi den horietan (Eskandinabia edo
Alemaniako Errepublika Federalean).

Baina munduko beste estatuetan egoera ez da berdina. Hirugarren munduaren
inguruko teoriak agertzen dira, garatuagabeko herrien ahotsak plazaratzen dira.
Bigarren mundu gerraostean metropoli batzuek mundua kontrolatzen dute. Koloniak
abiatzen dira independentziarako bidean. Autodeterminazio eskubide berria,
lehen mundu gerraostean Europako ekialdean aplikatzen hasi zena kolonietan ere
aplikatuko da,.. Eskubide hori metropoliei eskatuko zaie nazioarteko
erakundeetan, errealismo sozialistako estatuen laguntzaz. Baina
deskolonizatzeak ez du derrigorrezko hazkunde edo independentzia ekonomikoa
ekartzen eta autodeterminazio eskubideari interpretazio politikoaz gain
interpretazio ekonomiko bat ere ematen zaio, herriek beren baliabide eta
lehengai ekonomikoak kontrolatzeko eskubidea dute.

Mendebaldeko hazkunde ekonomikoak nazioarteko desoreka sozio-ekonomikoa ekarri
du, eta hirugarren munduko herriek konpentsazioa eskatzen dute. Herri horiek
kanpoko inbertsioak behar dituzte beren hazkunde ekonomikorako eta pobreziatik
ateratzeko. Ahots kritikoak ere herrialde aurreratuenetatik eratorriko dira,
hauek esango dute mendebaldeak ezin diola eutsi bere hazkunde izugarriari,
horrek azken finean kaltea egiten badie hirugarren munduko herriei, eta berriro
ere beste mota batetako kolonizazio bat agertzen da, menderakuntza
ekonomikoarena alegia.

Bestalde mendebaldeko hazkunde ekonomikoak bere prezioa erakutsi du: KUTSADURA
IZUGARRIA eta INGURUGIROAREN KALTEA. Kutsaduraren eraginez aldaketa globalak
gertatzen dira munduan, bai meteorologikoak, bai atmosferikoak eta baita
geografikoak ere. Gainera energi iturri berriak agertzen dira, eta hauen artean
arriskutsuena: nuklearra. Honekin batera beste arazo bat sortzen da: estatu
aberatsenek ez dituzte beraiek sortutako hondakin nuklearrak gorde nahi eta
diruaren truke beste herrietan gordetzen dituzte.

EKOLOGIA herri garatuen kezka nagusienetariko bat bilakatzen den bitartean,
herri azpigaratuetan kezka hau luxu hutsa da.

Belaunaldi honetan ikusi dugunez, Giza Eskubideen unibersalizatzen prozesuaren
eragina eta horrek agerian utzi du aurreko kontzepzioen eurozentrismoa. Giza
Eskubideei buruz hitz egiterakoan aurretik aipatutako testuingurua kontutan
hartu beharrekoa da. Batzuk hasi dira pentsatzen eskubide ekologikoak egon
daitezkeela, hau da, pertsonek ere ingurugiro garbi batetarako eskubidea
dutela. Baina eskubide hori nori exijitu dakioke? Beste batzuek pentsatzen dute
naturak ere eskubideak izan ditzazkeela.

Beraz, Giza Eskubideen erreferentzia zabaltzen da eskubide berriak ekarriz
aurrerakuntza teknologikoak sortzen duen erronkagatik. Giza Eskubideen
titularrak ere gehitzen dira; taldeak eta behar bada animaliak eta naturak ere
eskubide titularrak izan daitezke. Giza Eskubidedunak gizaki guztiak dira eta
ez bakarrik estatu baten hiritarrak.

Babes mota berriek ekartzen dute eskubide klasikoen interpretazio berri bat.
Estatugaineko babeserako sistemak agertzen dira, eta horien artean Europar Giza
Eskubideen eta Oinarrizko Askatasunen Babeserako Ituna, 1950.ean eginda.
Estatua kritikatzeko ahalmena agertzen da, estatua bera nazioarte mailan
erantzule bihurtzen denean eta honen ondorioz Estatuen boterea ere mugatzen da.
Giza Eskubideen aldeko hiritarren mugimenduak agertzen dira, eta horien artean
Amnistia Internazional delako

Giza Eskubideak babesterakoan beste ideia berri bat agertzen da. Ordura arte
pentsatzen zen Giza Eskubideen bortxaketak estatuen eskutik zetozela, baina
arazo berriek erakusten dutenez beste agenteek ere bortxatu ditzaketela
eskubide horiek, nahiz eta hau nahigabe egin.

Hemendik aurrera Estatua ez da izango Giza Eskubideen bortxatzaile bakarra,
enpresek, giza taldeek... e.a izan daitezke horren erantzule ere. Fenomeno eta
galdera berriak agertzen dira, aurrerapen tekonoogiko eta zientifikoaren
eskutik, eta arazo hauek oso konplexuak dira. Badakigu Giza Eskubideak jokoan
daudela, baina ez dakigu nola edo zein puntutaraino. Horretarako adituen
batzordeak eratzen dira, hauek proposamen batzuk egiteko.

Giza eskubide klasikoak oinarri hartuta arazo berrien aurrean aurkitzen dira
gaur egungo estatu eta gizarteak eta horiei erantzun berriak eman behar
zaizkie: eutanasia, abortatzeko pilulak, ernalkuntza artifiziala,
esperimentazioa ama- zelulekin... e.a.

Giza Eskubideak arautzeko metodoak eta tresnak ere aldatzen dira: aurreikuspena
edo prebentzioari gero eta garrantzi handiagoa ematen zaio. Administrazioaren
gainbegiratzea eta babesa arlo publikoan eta arlo pribatuen ematen da. Araudia
klasikoak ez dira nahikoak arazo berriei aurre egiteko.

** AURRERA BEGIRA **

Orokorrean esan daiteke babes maila altuagoa dela lehen belaunaldiko
eskubideekin. Bigarren belaunaldikoak, eta betez ere hirugarren belaunaldikoak
programatikoak dira. Positibizatze programa bat edo asmo bat erakusten dute.
Gainera askotan Giza Eskubideen eskakizun berriak betetzea ez da beti estatuen
eskuetan bakarrik dagoen kuestio bat, nazioarteko elkarlana beharrezkoa egiten
da. Nazioarteko zuzenbide klasikoaren doktrinak ezin du problema hau konpondu,
eta beraz, ideia berriak behar dira.

Giza eskubideen aldarrikapen batzuk azken finean, kontzepzio berezi, erregional
eta etnozentriko baten fruitu dira, estatu liberal industrialdunen kontzepzioak
kasu, eta horregatik ezin da besterik gabe horien unibertsalitatea aldarrikatuz
horien inposaketa gauzatzea munduko estatu guztietan; baina horrek ez du esan
nahi Giza Eskubideen defentsan jarraitu behar ez denik, helburua horien aldeko
babesa nola gauzatu zehaztean datzalarik.



AIPAMEN BIBLIOGRAFIKOAK

BENGOETXEA, J.R. Zuzenbideaz Teoria Kritiko Trinkoa.IVAP Oñati 1983
PECES BARBA.G Curso de Derechos Fundamentales. Eudema. Madrid. 1991
PEREZ LUÑA A.E. Los derechos fundamentales, Tecnos. Madrid. 1984
PRIETO- SANCHIS.L. Estudios sobre Derechos Fundamentales, Debate, Madrid. 1990

















