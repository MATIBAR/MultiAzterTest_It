




FUNTZIO PUBLIKOA

                            ****** 6.-7. ikasgaiak: ******
           ****** Administrazio_publikoaren_zerbitzupeko_pertsonala. ******
              ****** Funtzionario-estatusaren_edukia_eta_dinamika ******

Sarrera. I.- Enplegu publikoko sistema espainiarra. 1. Enplegu publikoko sistemak:
funtzio publikoa eta lan-zuzenbideko erregimena. 2. Enplegatu publikoen motak. II.
Enplegu publikoa antolatzeko teknikak. 1. Enplegu publikoaren gaian eskumenak dituzten
organoak. 2. Enplegu publikoaren antolaketa: funtzionarioen kidegoak, lanpostu-
zerrendak, eta enplegu-planak. III. Funtzionario-estatusa sortzea. 1. Gaitasun-
betekizunak. 2. Hautaketa eta hautatzeko prozedura. 3. Izendapena eta funtzionario-
izaeraren jabe egitea. IV. Funtzionario-estatusaren edukia eta dinamika: 1.
Funtzionarioaren eskubideak. (a). Eskubide indibidualak. (b). Taldean baliatuko diren
eskubide indibidualak. 2.- Funtzionarioen betebeharrak. 3.- Funtzionarioen egoerak. 4.-
Bateraezintasun-erregimena. 5.- Funtzionarioen erantzukizuna: diziplina-erregimena. V.-
Funtzionario-estatusaren amaiera.


Sarrera.
Administrazio-antolakuntzaren printzipioak ikusi genituenean, besteak beste,
eraginkortasuna eta eragimena aipatzen genituen: hau da, gizarteak behar dituen
zerbitzuak eskaintzean eta gainerako eginkizunak gauzatzerakoan, kalitatea eta ardura
eskatuko zaizkio administrazioari, baina, aldi berean, arrazoizko kostua ere bai. Hori
islatzen du, hain zuzen ere, herritarrei administrazio onaren eskubidea legez
aitortzeak.
Hartarako, ordea, antolakuntza publikoek etengabe modernizatzen ari behar dute:
herritarrekiko jarduera eta harremanari dagokienean, alde batetik, eta, bestetik, bere
barruko funtzionamendu eta egiturari dagokionean. Azken ikuspegi horretatik begiratuta,
enplegu publikoaren inguruko aldaketek eragin nabarmena izango dute, giza faktoreak
garrantzi berezia hartzen baitu administrazio-antolakuntzaren arloan. Oso era grafikoan
esan izan da, enplegu publikoa eskasa bada, ezinezkoa gertatuko dela administrazio onik
izatea (SÁNCHEZ MORÓN).

I.- Enplegu publikoko sistema espainiarra
1.- Enplegu publikoko sistemak: funtzio publikoa eta lan-zuzenbideko erregimena.
Bi eredu teoriko nagusi aurkituko ditugu enplegu publikoaren arloan:sistema irekia edo
enplegukoa(lanpostua eta aurretiazko sailkapena ardatz izango dituena) etasistema itxia
edo karrerakoa(funtzionarioen kidegoak ardatz izango dituena).
Sistema irekiaherrialde anglosaxoietan sortua da, eta enpresa-antolakuntza hartzen du
eredutzat, eraginkortasuna lehenetsiz. Esan bezala, enplegatua administrazioan sartzen
denean, lanpostu zehatz batera sartuko da, eginkizun eta ardura zehatz batzuekin.
Hautatzerako garaian, hautagaiak lanpostu zehatz horrekin zerikusia duten ezagutza eta
gaitasunak badituen egiaztatzeko frogak egin beharko dira (hautagaiak, bestalde,
aurretiaz hartarako prestakuntza eta esperientzia jaso behar izan ditu). Halako sistema
batek enplegatua kaleratzeko malgutasuna ere emango du, baita beste antolakuntza
publiko edo pribatuetara igarotzekoa ere.
Sistema itxia, berriz, zuzenbide kontinentarrean sortua da, eta kidegoaren bidez,
objektibotasuna, berdintasuna eta zerbitzu-izpiritua ditu helburu. Kasu honetan,
hautagaia ez da lanpostu batean sartuko, baizik eta kidego batean (kidegoen sistemak
erraztu egingo du pertsona-multzoak hautatzea, kideen karrera era berean aurreikustea
eta lanpostuak hornitzea, zenbait lanpostu kidego zehatzekin lotuak egongo baitira).
Aurrekoan ez bezala, hemen kidegoa osatzen duten guztiek kualifikazio bera dutela
ulertzen da (lanpostu zehatz batean sartuko ez denez, hautagaiari ez zaio
esperientziarik exijituko, baizik eta, oposizioa gainditu ondoren, administrazioa
arduratuko da haien prestakuntza praktikoaz). Bestalde, halakoetan, pertsona batek
lanpostu anitz igaro ditzake, hartara, mailaz igo daitekeelarik, baina, ez du
malgutasunik izango enpresa pribatura igarotzeko. Zurruntasuna ez da arlo horretan
bakarrik agertzen, ordea: sistema honetan enplegatuaren egonkortasuna lehenesten denez,
epe luzera begira aurreikusten dira plantilak, eta une bakoitzeko beharretara egokitzea
zailagoa izango da.
Normalean, eredu horiek ez dira bere horretan aurkitzen, baizik etabi ereduen
elementuakaurkitu ahal izango ditugu.Espainian ere, Enplegatu Publikoaren Estatutua (7/
2007 Legea, apirilaren 12koa) eta gainerako araudia kontutan hartzen badugu, baiezta
daiteke enplegu publikoak, gaur egun, sistema itxien eta sistema irekien elementuak
uztartzen dituela.
Horrek, ordea, oztopoak ekarriko ditu: izan ere, eredu bakoitza logika propio batean
oinarritzen da, eta, bertan aurreikusitako ondorioak beste logika batean oinarritutako
sistema batera eramaten badira, bi ereduetako abantailak bil daitezke, baita oztopoak
ere, eta koherentzia galdu ere bai.
Egungo enplegu publikoko sistema espainiarraren oinarria 1978ko Konstituzioaren103.3
artikuluaizango dugu. Artikulu horren esanetan, Legeak arautuko ditu: funtzionario
publikoen estatutua; funtzio publikora merezimendu- eta gaitasun-printzipioen arabera
iristeko bidea; sindikatzeko eskubidea erabiltzean funtzionarioek dituzten
berezitasunak; bateraezintasun-sistema, eta dagozkien eginkizunetan inpartzialtasuna
gordetzeko bermeak.
Horrez gain, Konstituzioaren23.artikuluak dioenez, herritar guztiek dute funtzio eta
kargu publikoetara berdintasunean iristeko eskubidea, beti ere, legeek ezarritako
betekizunekin. Azkenik,149.1.18.artikuluak Estatuareneskumen esklusibogisa aurreikusi
ditu funtzionarioen estatutu-erregimenarenoinarriak(komeni da gogoratzea lan-arloko
legedia onartzeko eskumen esklusiboa ere baduela, gainera -149.1.7.art.-).
Hartara, aipatu7/2007 Legeak, apirilaren 12koak, onartu du Enplegatu Publikoaren
Estatutua. Lege hauoinarrizkoada, baina ez du jaso “estatutu” osoa, izan ere, bera
onartu arren, indarrean diraute oinarrizko beste arau batzuk ere.
Lege horien artean,53/1984 Legea, abenduaren 26koa, administrazio publikoen
zerbitzupean dauden langileen bateraezintasunak arautu dituena edota31/1995 Legea,
azaroaren 8koa, lan arriskuen prebentzioari buruzkoa, besteak beste.
Horrez gain, oinarrizko aurreikuspen horiek garatu egin beharko dira administrazio
bakoitzarekiko (eskumenen arabera, lege estatal edo autonomikoz). Oinarrizko araudiak
eta garapenak, baturik, osatuko dute aipatutako “estatutu” hori.
Estatuko administrazioaren funtzionarioei dagokienean, aurrekoekin batera izango
ditugu,Estatuko Funtzionario Zibilen Legea(315/1964 Dekretua, otsailaren 7koa), hein
batean, eta30/1984 Legea, abuztuaren 2koa. Erregelamendu-garapenari dagokionean,
berriz, Estatuko Administrazio Orokorraren zerbitzupeko langileen sarrera, lanpostuen
horniketa eta lanbide-promozioa arautzen duen Erregelamendu orokorra (364/1995 Errege
Dekretua, martxoaren 10ekoa), Administrazio-egoeren Erregelamendua (365/1995 Errege
Dekretua, martxoaren 10ekoa) eta Diziplina-erregimena arautzen dituen Erregelamendua
(33/1986 Errege Dekretua, urtarrilaren 10ekoa). Horrez guztiaz gain, funtzionario-talde
zehatzentzat berariazko araudia ere bada.
Gure autonomia-erkidegoari dagokionean, berriz,6/1989 Legea, uztailaren 6koa, izan da
euskal funtzio publikoa arautu duena(aurrez,32/1983 Legeak, abenduaren 20koak, Euskal
Autonomia Erkidegoan funtzio publikoak gauzatzeko bateraezintasunak arautuak zituen).
1989ko Legea garatuz, 190/2004 Dekretuak, urriaren 13koak, euskal herri
administrazioetako funtzionarioen lanpostuak betetzeko araudia onartu du (170/2006
Dekretuak, irailaren 12koak, aldatua). Gainerakoan,1/2004 Legeak, otsailaren 25ekoak,
arautu ditu Euskal Autonomia Erkidegoko administrazio orokorreko eta bere organismo
autonomoetako kidego eta eskalak (6/1989 Legearen aurreikuspenak aldatuz). Azkenik,
130/1999 Dekretua, otsailaren 23koa, aipatuko dugu, izan ere, zuzenbide pribatuko
entitate publikoetako eta sozietate publikoetako zuzendaritza-taldekideen estatutu
pertsonala arautu baititu.
2.- Enplegatu publikoen motak.
7/2007 Legeak enplegatu publikoen artean egiten duen sailkapenaren arabera, mota anitz
ditugu (8. art. eta hurr.):karrerako funtzionarioak,bitarteko funtzionarioak,lan-
harremaneko langileaketabehin-behineko langileak.
Karrerako funtzionarioakizango dira, legezko izendapenez, administrazio zuzenbideak
araututako lanbide-harremana dutela, ordaindutako zerbitzuan etengabe ariko direnak
(ikus 7/2007 Legea, 9. art. eta 6/1989 Legea, 35. art.). Hauen funtsezko ezaugarriak
dira, beraz, iraunkortasuna, profesionaltasuna, ordaina eta administrazio-zuzenbideko
harremana.
Bitarteko funtzionarioak, aldiz, karrerako funtzionarioen eginkizunak egiteko
izendatuko dira, behar eta presazko arrazoi justifikatuak medio (ikus 7/2007 Legea,
10.1. art. eta 6/1989 Legea, 91. art.). Horretarako, prozedura azkarren bidez hautatuko
dira, baina karrerako funtzionarioei eskatzen zaizkien betekizunak eskatuko zaizkie
bertan parte hartzeko eta, izendatuak izan direnean, karrerako funtzionarioen estatutu-
erregimena aplikatuko zaie, posible den heinean. Aurrez esan ditugunezaugarri
berakizango dituzte,iraunkortasuna ezik: izendatzeko arrazoia desagertzen denean
amaituko da administrazioarekin duten harremana (hala ere, egun Legeak ez du eperik
ematen, izan ere, aurrez urtebeteko gehiengo epea exijitzen zen arren, inoiz ez baitzen
betetzen).
Lan-harremaneko langileakizango dira, bestalde, administrazioarekin duten lotura
idatziz formalizatutako kontratu bidezkoa izanik, ordaindutako zerbitzuan ariko direnak
(ikus 7/2007 Legea, 11. art. eta 6/1989 Legea, 94. art.). Kontratuaren iraupena
kontutan hartuta, langileiraunkorraedoaldi batekoaizan daiteke. Lan-harremaneko
langileak, berez, oso salbuespenezko kasuetan egon beharko lukete administrazioetan
(hala baieztatu du Konstituzio-Auzitegiak 99/1987 Epaian), baina Legeak berak onartzen
du enplegatu publikoen portzentaje oso garrantzitsua direla eta, administrazioaren
zenbait sailetan, funtzionario baino langile gehiago izan ohi dira. Nolanahi ere,
Enplegu Publikoaren Estatutuak zenbaitmugaipini dizkie halakoei: Estatutua garatuko
duten Legeek aurreikusi beharko dituzte halako langileek bete beharko dituzten
lanpostuak zehazteko irizpideak, alde batetik, eta, bestetik, ahal publikoak, zuzenean
edo zeharka, gauzatzeko edo Estatuaren nahiz administrazio publikoen interes orokorrak
babestea eginkizun duten lanpostuetarakoezinezkoada lan-harremaneko langileak izatea.
Esan dezagun, dena den, halako harremana duten langileak hautatzeko prozedurak
administrazio-zuzenbidearen araberakoak izango direla, nahiz eta ondorengo harremana
hala ez izan.
Behin-behineko langileakizango dira izendapen bidez eta era ez iraunkorrean
konfiantzazko edo aholkularitza berezikotzat hartutako funtzioak ordainduta beteko
dituztenak (7/2007 Legea, 12. art. eta 6/1989 Legea, 96. art.). Estatutua garatzen
duten legeek zehaztu beharko dute zer nolako gobernu-organok izan ditzaketen horrelako
langileak (normalean, kabinete-kideak izango dira, eta funtzionario izan daitezke ala
ez).
Gainerakoan, 7/2007 Legeak beste harreman-mota bat ere aurreikusi du:zuzendaritza-
pertsonala.
Mota hau ere ez da Lege honek asmatutakoa, baizik eta, aurrez, 28/2006 Legeak, Agentzia
Estatalak arautu dituenak, sortua: halakoek zuzendaritza-funtzio profesionalak beteko
dituzte (garapen-legeek zehaztu beharko digute definizio horren norainokoa). Pertsonal
hau berdin izan daiteke funtzionario edo lan-harremaneko langile. Horregatik,
pertsonal-mota baino gehiago, harenfuntzioaizango da garrantzitsua (MARTIN REBOLLO).
Halakoak helburuen araberakoebaluaziopeanjarriko dira eta beren lan-baldintzak ez dira
talde-negoziazioaren gai izango.

II. Enplegu publikoa antolatzeko teknikak.
1. Enplegu publikoaren gaian eskumenak dituzten organoak.
Enplegatu Publikoaren Estatutuak ez dituenez organo horiek guztiak jaso, administrazio
bakoitzeko enplegu publikoa arautzen duten legeetara jo beharko dugu horien berri
izateko. Dena den, 7/2007 Legeak, izan, baditu halakoen inguruko zenbait aurreikuspen
(100. art.): hala,Administrazio Publikoaren Arlo-KonferentziaetaEnplegu Publikoaren
Koordinazio-Batzordeasortu ditu.
Administrazio Publikoaren Arlo-KonferentziaEstatuko administrazio orokorraren,
administrazio autonomikoen eta administrazio lokalaren arteko lankidetza-organoa izango
da.Enplegu Publikoaren Koordinazio-Batzordea, berriz, aurrekoaren menpe egongo den lan-
organo teknikoa izango da.
Estatuko administrazio orokorraren mailan,Gobernuakzuzenduko du pertsonalaren gaineko
politika eta haren gaineko funtziorik garrantzitsuenak (enplegu eskaintza publikoa,
graduen egitura edo ordainsariak aplikatzeko jarraibideak). Funtziorik gehienak, hala
ere,Administrazio Publikoen Ministerioaren esku geratuko dira (zenbait erabaki hartzeko,
ordea,Ekonomia eta Ogasun Ministerioak parte hartzea beharko da).Gobernuak autonomia-
erkidegoetan eta lurralde historikoetan dituen ordezkariakere badituzte funtzioak
zerbitzu periferikoetako langileen gain. Gainerakoan,Pertsonalaren Batzorde
Nagusiaizango da administrazio horren koordinazio, dokumentazio eta aholkularitza bere
gain hartuko duen organo kolegiatua.
Autonomia-erkidegoan eta lurralde historikoetan ere gobernuak izango ditu funtziorik
garrantzitsuenak eta sail bat izango dugu enplegu publikoaren ardura nagusia duena,
baina ekonomiaz arduratzen den sailak parte hartzea beharrezkoa izango da zenbait
erabakitan (une honetan lurralde historikoetan bi sailez hitz egiten ari gara, baina
administrazio autonomikoan Ogasun eta Administrazio Publiko Sailak batera hartzen ditu
bere gain bi arlo horiek). Horrez gain, 6/1989 Legeak,Funtzio Publikoaren Euskal
Kontseiluaere aurreikusi du, euskal administrazio publikoen arteko koordinazioa,
aholkularitza eta langile-politikako neurrien proposamenaz arduratuko den organo
kolegiatua, langileen parte hartzea bideratuko duena.
Udaletan, azkenik,alkateetaudalbatzakizango dituzte eskumenik nagusienak, baina
bestelako organoak ere sortu ahal izango dira arlo honetan (ikus 7/1985 Legea, 21.-22.
artikuluak).
2. Enplegu publikoaren antolaketa: funtzionarioen kidegoak, lanpostu-zerrendak eta giza
baliabideen plangintza.
Esana dugu aztertzen ari garen enplegu publikoaren sistema hibridoa dela (erdi
itxiaedoerdi irekia). Hartara, eredu horren oinarrialanpostuakizango dira (horregatik,
funtsezko gertatuko dira lanpostu-zerrendak), baina, sistema itxietan bezala,
funtzionarioakkidegoetan bilduko dira, eta kidego hauek, titulazioaren arabera,taldeetan
(talde batean titulazio-maila bereko kidegoak bilduko dira, hain zuzen ere). Kontzeptu
guztiak azalarazteko, oraindik,plantilafaltako litzaiguke. Azter ditzagun guztiak
jarraian, elkarrekin koordinatuak egon beharko dutela jakinik.
Nahiz eta historian zehar bestela izan, gaur egunkidegoakfuntzionario-multzoak besterik
ez dira, funtzionarioak eskuratzea erraztuko dute, baina ez dute garai bateko funtzio
esklusiborik (7/2007 Legea, 75. art.). Hala ere, kidegoak ez dira funtzionario-multzo
bakarrak: horiekin batera agertzen diraeskala,espezialitateeta bestelakoak (legez hala
aurreikusitakoak) eta halakoetan biltzen diren funtzionarioek, hauta-prozeduren bidez,
gaitasun eta ezagutza erkideak frogatu dituzte.
Halakoak (kidego, eskala eta bestelako) eskatutako titulazioaren araberataldeetan
sailkatuko dira (7/2007 Legea, 76. art.):Ataldea (graduko unibertsitate titulua eskatuko
duena, eta, ardura-maila eta hauta-frogen arabera, bi azpitaldetan banatua:
A1etaA2),Btaldea (goi-teknikari titulua eskatuko duena) etaCtaldea (hau ere, bi
azpitaldetan banatua:C1, batxiler edo teknikari titulua eskatuko duena, etaC2, DBH
graduatu titulua eskatuko duena). Talde batean edo bestean kokatua egoteak ondorioak
izango ditu: oinarrizko ordainsari berak izango baitituzte talde berean dauden kidego
guztiek eta, bestalde, talde bakoitzari lanpostu-sorta bat esleituko zaio, eta talde
horretako kidegoetan dauden funtzionarioek lanpostu-multzo horiek bakarrik eskuratu ahal
izango dituzte (unibertsitate-tituluak ezartzen diren bitartean, kidegoen egokitzapena
Xedapen Iragankor 3.aren arabera egingo da -A taldea=A1 azpitaldea; B taldea=A2
azpitaldea; C taldea=C1 azpitaldea; D taldea=C2 azpitaldea; E taldea=titulazio
betekizunik gabeko bestelako multzoak).
Gure autonomia-erkidegoan1/2004 Legeak, otsailaren 25ekoak duen sailkapenaren
araberabost taldedaude (A, B, C, DetaE) etakidegoak, atxikiak dituzten zeregin
homogeneoak kontutan izanik,orokorrak(administrazio-jarduerari atxikitako zereginak
dituztenak) etabereziak(lanbide edo titulazio bati atxikitako zereginak dituztenak).
Kidegoen barruaneskalakizan daitezke (funtzioek lanbide-kualifikazio bat eskatu eta
kualifikazio horren edukia titulazio anitzek ematen dutenean),aukerak(eskaturiko
titulazio ofiziala kontutan hartuta, prestakuntza akademiko bakar eta jaki bateko
ezagutza propio eta berariazkoak eskatzen direnean). Amaitzeko kidegoek eta
eskalekespezialitateakizan ditzakete (zenbait lanposturen edukiak zerbaitetan
espezializazio handiagoa eskatzen duenean).
Enplegu publikoaren antolaketaren oinarria, dena den,lanpostu-zerrendak(edo antzeko
tresnak, nahiz eta beste izen bat eman) izango ditugu (7/2007 Legea, 74. art.).
Lanpostu-zerrendak honako informazio hau emango digu: lanpostu bakoitzaren izendapena
eta funtsezko ezaugarriak, hura hornitzeko prozedura, berari esleituriko lan-zama
gauzatzeko beharrezko betekizunak, lanpostu horri loturiko destino-osagarria eta
osagarri espezifikoa (hau da, ordainsariaren zati bat).
Lanpostu-zerrendak egin ahal izateko, aurrez lanpostu guztien analisia eta balioespena
beharrezkoak izango dira (unitate bakoitzari esleitutako lanak aztertu, lan horiek
garatzeko zenbat pertsona behar diren ikusi, eta lan horiek garatzeko nolako
prestakuntza behar den). Horrela, unitate bakoitzean behar diren lanpostuen zerrenda
edokatalogoakegingo dira, lanpostu bakoitzarenezaugarriakzehatz-mehatz jasoz (eginkizun
hau oso garrantzitsua da, izan ere, lanpostu-zerrendaren arabera, lanpostu batek maila
bat izango du, kidego bati atxikia geratuko da eta zenbait betekizun eskatuko zaizkio
hura bete behar duenari), eta, aldi berean, lanpostu-zerrendak lanpostuak sortu, aldatu
edo ezabatzeko tresna gertatuko dira.
7/2007 Legearen arabera (37.1.c. art.) langileen ordezkariekin hitzartu beharko dira
lanpostuen sailkapenaren inguruko irizpide orokorrak.
Esandakoez gain, arlo honetan aurkituko dugun beste kontzeptu bat daplantila(7/2007
Legeak, erabili arren, definitu ez duena), administrazio osoa kontutan har dezakeena,
baina baita sail nahiz kidego zehatz bat ere. Ohikoa izan daplantila
organikoetaaurrekontu-plantilaartean bereiztea. Administrazio batek, bere zerbitzuen
beharrak kontutan hartuta, aurreikusten duen langile-kopuru osoa izango
litzatekeplantila organikoa(gaur egun, lanpostu-zerrendarekin bat etorriko litzateke
kontzeptu hau);aurrekontu-plantila, aldiz, urte bakoitzeko aurrekontuetan langileen
kostuei aurre egiteko aurreikusitako kredituen batuketa izango da (plantila
organikoarekin bat etor daiteke edo ez). Beste hitz batzuetan esanda, une bakoitzeko
“argazkia” aurrekontu-plantilak emango digu; plantila organikoan hutsuneak egon daitezke
eta hala jarraituko dute baldin eta aurrekontuek ez badituzte haiei dagozkien kredituak
aurreikusi.
Aurrekoez gain, ordea, Estatutuakgiza baliabideak antolatzeko plangintzaaipatu du,
eraginkortasuna eta eragimena lortzeko tresna garrantzitsu gisa hartuz, nahiz eta
administrazioak ez dauden halakoak ezinbestean egitera behartuak.
Enplegu-planen kontzeptua ez da berria, baizik eta 1993. urteaz geroztik araudiak jaso
izan du. Egun, 7/2007 Legeak aurreikusitakoaren arabera (69. art.), halako planek honako
edukia izan dezakete: langileen beharren analisia, lana antolatzeko eta lanpostu-
zerrenden egiturak aldatzeko sistemen inguruko aurreikuspenak, mugikortasun-neurriak,
promozio eta prestakuntzaren inguruko neurriak, edota giza baliabide berriak eskuratzeko
aurreikuspenak. Dena den, edukiaren arabera forma bat edo bestea hartu beharko dute
(analisia besterik ez badute egin, ez zaie forma berezirik eskatuko; derrigorrezko
mugikortasun-neurriak edo lanpostu-zerrenden aldaketak badakartzate, ordea, neurri
zehatza onartzeko beharrezkoa den forma juridikoa hartu beharko dute).
Gure autonomia-erkidegoan halakoak jaso izan dira,“giza baliabideak arrazionalizatzeko
programak”izendapena erabiliz (ikus 190/2004 Dekretua, urriaren 13koa -41.-46. art.-).
Aipatutako horiekin batera, garrantzi berezia izango dutepertsonalaren
erregistroakenplegu publikoaren antolaketan (7/2007 Legea, 71. art.).
Administraziobakoitzakbere erregistroa izango du (ez da nahi bada hartzeko erabakia),
eta bertan jasoko dira administrazio horren langile guztiak (administrazio lokalek ez
badute hartarako baliabide ekonomiko nahikorik, Estatuko administrazio orokorraren eta
administrazio autonomikoaren lankidetza aurreikusten da). Hitzarmen bidez zehaztuko dira
erregistro horiek gutxienez izan beharko dituzten edukiak eta administrazioen artean
informazioa trukatzeko beharrezko irizpideak. Nolanahi ere, enplegatu bakoitzaren lan-
bizitzari dagozkion une garrantzitsuenak bertan jasota egon beharko dute (hartarako,
pertsonalaren unitateak datu horiek ematera behartuak daude) eta langile bakoitzak bere
erregistro-zenbakia izango du.
Pertsonalaren erregistroek, harremanen datu eta egoerak era fede-emailean jasotzeaz
gain, enplegu publikoaren gaineko analisiak eta politika berrien diseinuak erraztu
egingo dituzte.
Aipatutako kontzeptu horiek guztiak elkarrekin eta administrazio bakoitzaren egitura
organikoarekinkoordinatuakegon behar dute, eta elkarrekin bat etorri behar dute, hein
batean behintzat: administrazio-antolakuntzak ezin ditu eskura dituen langile eta
aurrekontu-aurreikuspenekin bete ez ditzakeen zatiketa organikoak aurreikusi.
Horrek, bestalde, argi erakusten du ikasgai honek aurrez administrazioen antolakuntzari
buruz ikusi ditugun ikasgaiekin duen harreman estua.
Orain arteanenplegu publiko osoaizan badugu hizpide, datozen puntuetanfuntzionarioen
inguruan mugatuko dugu diskurtsoa (are gehiago zehaztuz, karrerako funtzionarioen
inguruan). Hartara, funtzionario izatera iristeko modutik hasi eta izateari utzi arte,
funtzionarioaren lan-bizitzak izango dituen gorabeherak aztertzen saiatuko gara ondoren.

III. Funtzionario-estatusa sortzea.
Funtzionario-estatusa eratu edo sortu ahal izateko,urratsbatzuk jarraitu behar dira: (1)
hauta-prozedura osoa igaro eta gainditu beharko da, (2) ondoren, funtzionario-izendapena
etorriko da eta (3) azkenik, estatusaz jabetzea beharko da.
Baina urrats horiek guztiak pasa ahal izateko, aurretiazko betekizunak eskatu ohi dira
(gaitasun-betekizunak,hain zuzen ere).
1. Gaitasun-betekizunak.
Funtzionario izatera iritsi ahal izateko betekizunak hauexek izango dira, labur esanda:
nazionalitate espainiarra izatea (zenbait salbuespenekin bada ere, Batasun Europarreko
estatu kideetako nazionalitatea izanik ere irits daiteke), eginkizunak bete ahal izateko
gaitasun funtzionala izatea, 16 urte beteak izan eta erretiroa hartzeko adinik ez
izatea, diziplina-espediente bidez funtzio publikotik aldendua edo ezgaitua ez izatea,
eskatutako titulazioa izatea.
Aurreko araudiak halako zerrendarik ez zuen arren, egun 7/2007 Legearen 56.-57.
artikuluetan aurkituko ditugu eta hauta-prozeduraren deialdiak eskakizun horiek
behintzat jaso beharko ditu (eta, horiez gain, eginkizun zehatzekin zerikusia duten
bestelakoak ere bai).
Esandakoaz gain, gehitu dezagun ezgaitutako pertsonentzako kupoa erreserbatu beharra
dagoela (ikus 7/2007 Legea, 59. art.).
2. Hautaketa eta hautatzeko prozedura.
Hautaketa-prozedurari dagokionez Konstituzioak ezarritakomugakgogoratu behar dira
(spoils systemdeitutakoarenaurkako printzipioak, hain zuzen ere): berdintasun-
printzipioa (23.2. artikulua) eta merezimendu- eta gaitasun-printzipioak (103.3. art.)
Egun, 7/2007 Legearen 55.-62. eta 70. artikuluek arautzen dute gai hau. Aurreikuspen
orokor gisa, honakook ditu 55. artikuluak: deialdiak eta oinarriak argitaratzea,
gardentasuna, hauta-organoetako kideen inpartzialtasuna eta profesionaltasuna, organo
horien independentzia eta irizpidekotasun teknikoa, prozeduren edukia eta funtzio nahiz
eginkizunak bat etortzea, eta, prozedura horien bizkortasun eta objektibotasuna.
Horrez gain, Estatu mailan, 30/1984 Legearen 19. artikulua eta 364/1995 Errege
Dekretuak, martxoaren 10ekoak, eginiko garapena izan beharko ditugu kontutan, eta, gure
autonomia-erkidegoan, berriz, 6/1989 Legearen 25.-33. artikuluak.
Funtzionario berrien hautaketa urtero onartu behar denenplegu publikoaren
eskaintzaoinarritzat hartuz egingo da (7/2007 Legea, 70. art.): bertan jaso beharko dira
aurrekontu-esleipena duten giza baliabideen beharrak, langile berrien bidez bete behar
badira.
Enplegu publikoaren eskaintza horrek giza baliabideak antolatzeko planek eragindako
neurriak ere jaso ahal ditu. Eskaintza argitaratzearekin, dagokion sail edo ministerioa
hauta-frogak deitzera behartua geratuko da.
Langile berrien hautaketa, beraz,deialdi publikobidez egingo da
etaoposaketaedolehiaketa-oposaketasistemak erabiliz, hain zuzen ere.
Frogendeialdiek hauta-frogak gauzatzeko beharrezko elementuak jasoko dituzte
berenoinarrietan, beti ere enplegu publikoaren eskaintzaren arabera (hau da, plazen
ingurukoak, hautagaien betekizunak, hauta-sistema, froga-hurrenkera, ebaluazio-organoa,
kalifikazio-sistema edota gai-zerrenda). Deialdia eta oinarriak dagokion aldizkari
ofizialean argitaratuko dira. Deialdiak prozeduran parte hartzeko eskariak
aurkeztekoepeaere emango du, eta aurreikusitako betekizunak epe hori amaitzeko
momenturako izan beharko ditu hautagaiak. Oinarriak izango dirafrogen “legea”: beste
hitz batzuetan esanda, administrazioa eta hauta-epaimahaiak lotu egingo dituzte eta,
argitaratu ondoren, aldatzez gero, administrazio-zuzenbideak aurreikusitako kasuetan
besterik ezin izango dira aldatu (gogora itzazue ofiziozko berrikuspenaren ingurukoak).
Hauta-sistemen artean, berriz,oposaketakezagupenak azaltzeko frogak eskatzen ditu, ahoz
edo idatziz egon ahal izango direnak, etalehiaketa-oposaketak, frogez gain, hautagaien
bestelako merituak balioesteko aukera emango du (merituen balioespena proportzioz egin
behar da eta ezin izango du, berez, azken emaitza aurrez zehaztu). Horiek izango dira bi
sistemaarruntak, eta bien artean, arruntena oposaketa izango da. Oposaketa izan da
betidanik lehenetsi den sistema, izan ere, prestakuntza hautagaiaren gain geratzen baita
eta, horrez gain, dagokion exijentzia maila ezarriz, administrazioak kalitatea berma
baitezake (ikus PARADA VÁZQUEZ). Hala ere, kalitatea bermatzen duena, oposizio-sistema
bera ez, baizik eta froga-mota eta aztertuko dituen epaimahaia izango dela azpimarratu
izan da (MARTÍN REBOLLO).
7/2007 Legeak aurreikusten du, salbuespen gisa izan arren (legez espresuki
aurreikusitakoan soilik),lehiaketasistema erabiltzea ere (hau da, merituak balioeste
hutsean oinarritzen dena).
Frogen edukiari dagokionean (7/2007 Legea, 61.2. art.), hautagaien ezaguera edo analisi-
gaitasuna egiaztatzeko, ahoz edo idatziz eginiko ariketen bidez egiaztatu beharko da
zenbait gaitasun badirela, atzerriko hizkuntzak menperatzen direla eta, bere kasuan,
zenbait jarduera fisiko egin daitezkeela. Nolanahi ere, hauta-prozeduretan beharrezkoa
izango da gainditu beharreko frogak bat etortzea deituriko lanpostuetan gauzatu
beharreko eginkizunekin, eta froga praktikoak ere aurreikus daitezke. Hala ere,
funtzionario batek bere lan-bizitzan izango dituen lanpostuak anitz izan daitezke eta
haiek guztientzako “egokitasuna” aurreikustea zaila izan daitekeela eta, beste alde
batetik, frogen edukia bakarrik ez, baizik eta froga horiek aztertuko dituzten
epaimahaiak nola osatzen diren kontutan izatea garrantzitsua izango da (MARTÍN REBOLLO).
Epaimahaien osaeraz ari garelarik, 7/2007 Legeak aurreikusi ditu zenbait arau epaimahai
edo hauta-organoak osatu ahal izateko: alde batetik, inpartzialtasuna eta
profesionaltasuna eskatzen zaie, aurrez esan bezala, eta, bestetik, izendapen politikoa
izan duen langileak, bitarteko funtzionarioak eta aldi baterako langileak organo
horietatik baztertu egiten ditu. Esandakoaz gain, organo horien kideak beren izenean
besterik ezin izango dute ari (ordezkaritza baztertua geratzen da, beraz).
Frogak amaitutakoan, epaimahaiek ezin izango dute deialdiko plazen kopurua gainditzen
duen hautagai-kopururik proposatu funtzionario izateko (deialdiak hala ez badu
aurreikusi, behintzat). Proposatu diren hautagai horiek hauta-prozedura gainditu dutela
ulertuko da.
3. Izendapena eta funtzionario-izaeraren jabe egitea.
Gaindituen zerrendan agertzeak, ordea, ez du esan nahi funtzionario denik, automatikoki.
Horretarako, beste hiru betekizun eskatzen ditu 7/2007 Legeak (62.1. art.): izendapena,
ordenamendu juridikoa akatatzearen adierazpena eta funtzionario-izaeraren jabe egitea.
Izendapenari dagokionean, artikulu berak, bere 2. puntuan aurreikusi du ezin izango
direla izendatu funtzionario hauta-prozedura amaitu ondoren, hartarako emandako epean
(20 egunekoa izan da ohikoa) deialdiak eskatutako betekizunak kreditatu gabe dituztenak.
Egiaztapena egin ondoren, eta deialdiak besterik ez badu aurreikusi,karrera-funtzionario
izendatuakizango dira. Deialdian aurreikus daiteke, ordea, praktika-aldia edo hauta-
ikastaroa gainditu beharra: kasu horretan,praktika-funtzionarioizendatuko dira, eta
haiek gainditutakoan bakarrik,karrera-funtzionario.
Dena den, izendapenak ez du funtzionario-estatusa hartzea esan nahi, baizik eta
beharrezkoa izango da ordenamendu juridikoaakatatzeko ekitaldiaigarotzea
etafuntzionario-izaeraren jabe egiteahartarako emandako epean (normalean, bi gauzak aldi
berean egiten dira, hilabeteko epean).
Funtzionarioaren izendapenean, beraz, bi borondateak (administrazioarena eta
hautagaiarena) une bereizietan ageriko dira, baina, biak agertu direnean, funtzionario-
estatusa eratu dela ulertuko da.
Prozedura hori guztia igaro duen hautagaiafuntzionarioda, beraz, etataldebati atxikia
geratuko da (bere titulazio-mailari dagokion taldeari, hain zuzen ere).
Aipatu prozedura hau ikusi ondoren, lanpostuenhorniketaz ere hitz egin behar dugu (7/
2007 Legea, 78. art. eta hurr.). Kasu honetan, jada funtzionario den batek hornituko du
hutsik dagoen lanpostua eta, hemen ere, Legeak eskatzen du berdintasun-, merezimendu-,
gaitasun- eta publizitate-printzipioak errespetatzea. Horniketa-sistema
arruntalehiaketaizango da (merezimenduak kontutan hartuko dira, beraz: besteak beste,
gradu pertsonala, egindako lanaren balioespena, eginiko prestakuntza-ikastaroak edo
antzinakotasuna); hala ere, Legeak aurreikusi duenez, posible izango daizendapen askea
(hau da, irizpidezko izendapena, baina, beti ere, deialdi publikoa eginez) edo zenbait
kasutan (lekualdaketa edo truke kasuan, adibidez) bestelako sistemak erabiltzea (sistema
horiek garapen-araudiak zehaztu beharko ditu).
Funtzionario berrien kasuan, berriz, haien destinoa zehazteko, kontutan hartuko dira
beren eskariak, hauta-frogetan lortutako postua eta irispide-deialdiak ezarritakoa.
Destino horiek behin-betikoak izango dira, lehiaketaz hartu balituzte bezalaxe.
Esan dugun guztiakarrerako funtzionarioen kasurako aurreikusi da.
Aurreratu dugun moduan, 7/2007 Legeak onartzen du zenbait kasutanbitarteko
funtzionarioakizendatzea: hauek, dena den, karrera funtzionarioei eskatuko
litzaizkiekeen betekizun berak exijituko zaizkie, baina ez da zehaztu prozedurarik,
sistema bizkorrak erabili beharko direla eta berdintasun, merezimendu, gaitasun eta
publikotasuna errespetatu beharko dituztela salbu.
Lan-harremaneko langileen kasuan, berriz, hiru hauta-sistemak (lehiaketa barne, beraz)
maila berean onartu ditu 7/2007 Legeak (ikus 61.7. art.). Hauta-prozedurak, beraz,
administrazio-zuzenbidearen arabera gauzatuko dira, baina kontratuak, dakigunez, lan-
zuzenbidearen araberakoak izango dira: kontratu horiek formalizatu eta dagokion
frogaldia amaitu ondoren bihurtuko dira, bere kasuan, lan-harremaneko langile finko.

IV. Funtzionario-estatusaren edukia eta dinamika.
Atal honetan, alde batetik, funtzionarioen eskubide eta betebeharrak izango ditugu
aipagai. Horiez gain, ordea, funtzionarioek beren lan-bizitzak dirauen bitartean igaro
ditzaketen egoerak, beren bateraezintasunak eta diziplina erregimena ere aztertuko
ditugu.
Lan-zuzenbidearen araberako kontratuek normalean beren barruan jasoko dituzte lan-
harremanaren nondik norakoak, langilearen eskubide eta obligazioak. Funtzionarioen
kasuan, ez dugu izango beren zerbitzu-harremanaren edukia zehaztuko duen kontraturik,
baizik eta haien harremanaestatutarioaizango da: hau da, funtzionarioak une bakoitzean
dituen eskubide eta obligazioak funtzionarioen “estatutu” deiturikoa osatzen duen araudi
osoak zehaztuko ditu.
Konstituzio-Auzitegiak argitu moduan (99/1987 Epaia) administrazio publiko baten
zerbitzupean sartzen den funtzionarioa egoera juridiko objektibo batean kokatzen da eta
egoera juridiko hori legez eta erregelamenduz zehaztua izango da: ondorioz, egoera
juridiko objektibo noiznahi aldatua gerta daiteke (beti ere lege-erreserba errespetatuz)
eta ezin izango da exijitu funtzionarioa izendatu den momentuan “izoztuta” gelditzerik.
Horrek nolabaiteko kongruentziarik eza eragiten du enplegu publikoaren barruan: izan ere,
aldi berean, administrazioarekin lan-harremana duten langileei eskuraturiko eskubideak
errespetatzen baitzaizkie (ikus PARADA VÁZQUEZ).
1. Funtzionarioaren eskubideak.
7/2007 Legeak III. Tituluan (14.-51. art.) arautu ditu funtzionarioaren eskubideak, eta
hauen artean bereizi ditu, alde batetik,eskubide indibidualak(14. art.), eta
bestetik,taldean baliatuko diren eskubide indibidualak(15. art.).
1.(a). Eskubide indibidualak
Eskubide indibidualekin hasiz, Legeak zerrenda luze bat aldarrikatu du, itxia ez dena
gainera (14. art.). Hala ere, doktrinak (ikus PARADA VÁZQUEZ) ezberdindu ditu zuzenean
exijitu daitezkeenak (“benetako” eskubidetzat hartu izan direnak) eta noiznahi edo nonahi
exijitu ezin izango direnak. Gainerakoan, hirugarren eskubide talde batean sartuko dira
orokorrean bermatuak dauden libertateak (horiek ez errespetatzea delitu ere izan daiteke,
bestalde).
Zuzeneanexiji daitezkeen eskubidetzat hartzen dira, adibidez, mugiezintasun-eskubidea,
ordainsari-eskubideak, opor, permiso eta lizentziak izateko eskubidea, erretiratzeko
eskubidea, Gizarte Segurantzaren prestazioak jasotzeko eskubidea eta defentsa juridikoa
izan eta administrazioak babestua izateko eskubidea.
Zuzenean exijituezinizango direnen artean ditugu, adibidez, bere lanbideari dagozkion
eginkizunak gauzatzeko eskubidea, karreran aurreratzeko eta barne promoziorako eskubidea,
bere unitateari esleitutako objektiboetan parte hartzeko eskubidea, garatu beharreko
eginkizunen berri izateko eskubidea, etengabeko prestakuntzaren eskubidea eta bizitza
pertsonal eta lanaren arteko egokitasuna lortzeko neurrien eskubidea.
Azkenik,eskubide orokordirenen artean, hor ditugu intimitatea, sexu-joera, norbere irudia
eta duintasuna errespetatuak izateko eskubidea, diskriminaziorik ez jasateko eskubidea
edota adierazpen-askatasuna.
Guztiak banan bana aztertu ezin ditugunez, bereziki (baina ahalik eta laburren),karreran
aurreratzeko eta barne promoziorako eskubideaaztertuko dugu, izan ere, 7/2007 Legeak
berrikuntzaren bat aurreikusi baitu arlo honetan.
Legearen esanetan (16. art.) funtzionarioek lanbidean promozionatzeko eskubidea izango
dute. Bere definizioaren arabera, berdintasun, merezimendu eta gaitasun printzipioen
arabera, funtzionarioak mailaz igotzeko dituen aukeraz eta lanbidean aurreratzeko
espektatibaz osatutako multzo antolatua izango daadministrazio-karreraedolanbide-karrera.
Arlo honetan, legeak lau mota aurreikusi ditu:karrera bertikala,karrera
horizontala,barne-promozio bertikalaetabarne-promozio horizontala. Legea garatuko duen
araudia onartu arte indarrean sartuko ez diren arren, komeni da bakoitzaren ezaugarriak
jakitea:
    * Karrera bertikalaaurrez ere ezaguna zen (“lanbide-promozio” deituz):lanpostua
      aldatueta, horniketa-prozeduren bidez, lanpostu-zerrendaren egituranigotzeadakar.
      Halako igoeren muga logikoa, dirudienez, talde bakoitzaren maila-topea izango da.
Aurrera jarraitu aurretikmailaetagradu pertsonalaezberdindu behar ditugu: lanpostu
bakoitzari maila bat esleituko zaio (30 arteko maila bat), baina, aldi berean,
funtzionarioari gradu pertsonal bat esleituko zaio. Funtzionarioak, beraz, gradu bat
izango du, eta bere kidegoari dagokion taldeari esleituriko maila-aukeren barruan dagoen
lanpostu bat beteko du. Karrera bertikalean, beraz, maila zehatz bat duen lanpostu
batetik, maila handiagoko lanpostu batera igaroko da funtzionarioa, baina maila hori,
beti ere, taldeari dagokionetakoa izan beharko da (taldeak esleitua duen gehiengo maila
izango da, beraz, goi-muga).
Kasu honetan, funtzionarioak gradu pertsonal zehatz bat finkatua izango du (gradua
finkatzeko, funtzionarioak gutxiengo aldia egin beharko du dagokion mailako lanpostu
batean), eta hori mantendu egingo du, baina maila handiagoko lanpostuan aldi batean egon
ondoren, gradua hobetu ahal izango du.
    * Karrera horizontala, bestalde, berrikuntza interesgarria da (17. art.): honen
      arabera, funtzionarioak kategoria edogradu pertsonalahobetudezake, bainalanposturik
      aldatu gabe(lanpostuaren maila beti bera izango da, baina funtzionarioaren gradu
      pertsonala hobetzen joango da). Aldaketa hori gertatu aurretik, aldeko ebaluazioa
      lortu beharko da eta, ondorio gisa, ordainsariak hobetzea ekarriko du, besteak
      beste.
    * Barne-promozio bertikalaere ezagutzen genuen, “barne-promozio” izenez (ikus 18.
      art.): talde bateko kidego edo eskala batetik goragoko talde bateko kidego edo
      eskala batera igarotzea dakar (taldez aldatzea, beraz). Honetarako, dagokion hauta-
      prozedura igaro beharko da, eta, jakina, talde berriari dagokion titulazioa
      eskatuko zaio funtzionarioari. Halakoetan, normalean, lanpostu berriak maila hobea
      izango du eta, bide batez, gradua hobetzeko aukera izango da. Legearen aldaketak
      aurreikusi duenez, goragoko talde hori ez du zertan berehalako hurrengo taldea izan
      (aurrez hala zen), baina garapen-araudiak zehaztuko du arazo hori.
    * Barne-promozio horizontalak, berriz, talde bateko kidego edo eskala batetik talde
      bereko beste kidego edo eskala batera igarotzea dakar (dagokion hauta-prozedura
      igaroz, hemen ere). Aurrekoan bezala, lanpostuak, normalean, maila hobea izango du,
      eta, ondorioz, gradua hobetu ahal izango da. Kasu honetan ere, garapen-araudiaren
      esku geratzen da zein kidego edo eskalatara igaro daitekeen zehaztea.
Azken bi kasu hauetan promozioan parte hartzeko hauta-prozedurak igaro beharko direla
baieztatu dugu. Dena den, hauta-prozedura hauek ez dira funtzionario izatera iristeko
igaro behar diren berak. 7/2007 Legeak eskatzen du berdintasun-, merezimendu- eta
gaitasun-printzipioak errespeta daitezela. Iristeko eskatzen diren betekizunez gain,
gutxiengo egonkortasuna (jardunean bi urtean ari izana) eskatuko zaio funtzionarioari,
hauta-frogetan parte hartu ahal izateko.
Hauta-sistemarik ez du zehaztu 7/2007 Legeak, baina ohikoa izan da funtzionario izatera
iristeko erabili beharreko sistemak aurreikustea.
1.(b). Taldean baliatuko diren eskubide indibidualak.
Eskubide-mota hau 7/2007 Legearen 15. artikuluan aldarrikatu ondoren, bere 31.-46.
artikuluetan arautua izan da (artikulu horietan jaso dira parte hartze-, negoziazio-,
sindikatze-, bilera- eta greba-eskubideak).
Funtzionarioek dutensindikatzeko eskubideaAskatasun Sindikalaren Lege Organikoak (11/1985
Lege Organikoa, abuztuaren 2koa, 1.2. art.) onartua du, zenbait funtzionario-talderentzat
ezik. Hala ere, 7/2007 Legeak zenbait aurreikuspen baditu, bereziki talde-
negoziazioarekin lotuak.
Funtzionarioen interesak administrazioaren aurrean ordezkatzeko organoak arautu ditu
Legeak:langileen ordezkariak, 6-50 funtzionario bitarteko hauteskunde-unitateetan,
etalangile-batzarrak, 50etik gorako funtzionario-kopurua duten hauteskunde-unitateetan
(hauteskunde-unitateen eremua garapen-araudiak zehaztuko du). Langile-batzarrek 5-75 kide
bitartean izango dituzte (ikus 39. art.), eta bere eginkizunei dagokienez, informazioa
eskuratzeko eskubidea izango dute eta informe eta iradokizunak egiteaz gain, zaintza-
lanak gauzatuko dituzte eta administrazioarekin lankidetzan ere jardungo dute.
Batzarkideek zenbait eskubide berezi ere badituzte (argitalpen eta informazio sindikal
eta profesionalak banatzekoa, zenbait lekutara sartzekoa edota lanordu ordainduetan
hilero ordu-kopuru bat halako funtzioetan erabiltzekoa).
Talde-negoziazioa eta lan-baldintzak zehazterakoan parte hartzeari dagokionean,
administrazioen eta antolakuntza sindikalen ordezkariek osaturikonegoziazio-
mahaiakaurreikusi dira.Negoziazio-gaien artean, ordainsari-igoerak zehaztea, igoera,
karrera edo lanpostu-sailkapenaren inguruko irizpideen gaineko arauak, jardunaren
ebaluazioari buruzko irizpideak zehaztuko dituzten arauak eta enplegu-eskaintza,
promozio-, prestakuntza- eta hobekuntza-programen inguruko irizpide orokorrak jaso dira.
Pentsa daitekeenez, gai horietatik at geratuko dira antolakuntza ahalari edo
herritarraren eskubideei eragingo dietenak, eta, horrez gain, zuzendaritza-pertsonalaren
lan-baldintzak, zuzendaritza eta kontrol ahalak eta funtzionario izatera iristeari eta
haren promozioari buruzko zehaztapenak.
Ordezkariak lan-baldintzak zehaztekohitzarmenetaitunaklor ditzakete esandako gaietan:
itunak lege-erreserbapeko gai bat ukitzen badu, ez du zuzeneko eraginkortasunik izango,
baina administrazioak lege-proiektua aurkeztu beharko du, itunaren edukia jasoz.
Biltzeko eskubidea 46. artikuluan arautu da: bertan aurreikusi da bilera deitzeko
legitimazioa (langile-ordezkari, langile-batzar, enpresa-batzorde eta dagokion enplegatu-
taldeko %40 gutxienez osatzen duten enplegatuak). Lanorduetan ezin izango da halako
bilerarik, printzipioz, eta bilerak ezin izango du zerbitzuen prestaziorik kaltetu. Deia
egin dutenak izango dira bilera egoki garatzearen arduradun.
Greba-eskubideari buruz Legeak aurreikusi duena hau izan da (30.2. art.): greba-eskubidea
baliatzen dutenek ez dute jasoko denbora horri dagokion ordainsaririk, baina horrek ez du
zehapen-izaerarik eta ez dio eragingo gizarte-prestazioen erregimenari ere.
2.- Funtzionarioen betebeharrak.
III. Titulu horretantxe arautu ditu Legeak funtzionarioen betebeharrak ere, eta
berrikuntzarik nagusiena funtzionarioen “portaera-kodea” aurreikusi izana. Hala ere, bere
aurreikuspenak nahasmena sor dezakete, ikusiko dugunez.
Lehenik eta behin, portaera-kode hori inspiratzen duten hamabost printzipio aldarrikatu
dira (objektibotasuna, zuzentasuna, neutraltasuna, erantzukizuna, inpartzialtasuna,
konfidentzialtasuna, zerbitzu publikoan aritzea, gardentasuna, eredutasuna, herstura
(austeridad), irisgarritasuna, eraginkortasuna, zintzotasuna, kultur- eta ingurumen-
ingurua sustatzea eta gizon eta emakumeen arteko berdintasuna), baina printzipio
horietako zenbaitzuen arteko aldeak ikustea ez da erraza, alde batetik, eta beste
batzuetan, ez da argi geratzen zer ondorio izan ditzaketen.
Gainerakoan, portaera-kodea 53. eta 54. artikuluetako hamabi printzipio etiko eta hamaika
portaera-printzipioek osatzen dutela baieztatzen da, baina batzuetan beren arteko
errepikapenak ikus daitezke (eginkizunak arretaz egin behar dituztela, adibidez), eta
beste batzuetan, berriz, esamolde irekiak erabili dira, eta horrekin zehaztasuna galdu da
(erregali, mesede edo zerbitzu abantailatsurik ezin izango dute hartu, ohiko usadio,
gizarteko eta kortesiazkotik ateratzen bada, eta, hori, Kode Penalean ezarriaren kalterik
gabe).
Esanak esan, arlo honen garrantziaren kontzientzia handitzeko interesgarriak badira ere,
ikuspegi juridikotik halako aldarrikapenak praktikan izango dituzten ondorioak ez dira
argi geratzen: betebeharrak ez badira betetzen, ondorioa zehapena izan beharko litzateke,
baina zehapena ezarri ahal izateko, arau-hausteak tipifikatuak egon behar dute eta Legeak
arau-hausteak tipifikatu dituenean (oso larriak bakarrik jaso ditu, gainerakoak
garapenerako utziz), ez da hemen aldarrikatutako betebeharrekiko loturarik azaldu.
Hartara, zenbait betebehar edo printzipio ez errespetatzeak ez du ondoriorik izango.
Hala ere, beste ikuspegi batetik ere eraginkorrak izan daitezke hemen aldarrikatutako
printzipio eta betebeharrak. Izan ere, karrera edo promozioaren inguruan, aipatu dugunez,
funtzionarioaren jardunaren balioespen positiboa (aldekoa) beharrezkoa izango da, eta hor
sartuko da, besteak beste, printzipio eta betebehar horien errespetua. Aitzitik,
printzipio eta betebeharrak hain zabalak izanik, zaila izango da bete diren ala ez
zehaztea.
3.- Funtzionarioen egoerak.
Administrazioaren zerbitzuan jartzen den unetik, funtzionarioa administrazio-egoera
anitzetik igaro daiteke. Gaur egun, 7/2007 Legeak bere VI. Tituluan arautuak ditu (85.-
92. art.).
Honakoak izan daitezke egoera horiek: jarduneko zerbitzua, zerbitzu bereziak, beste
administrazio publikoetako zerbitzua, lan-utzialdi edo eszedentzia eta funtzioak
geldieran uztea.
Orain 7/2007 Legearen aurreikuspenak aipatuko ditugun arren, Estatu-mailan kontutan izan
beharko dira 365/1995 Errege Dekretua, martxoaren 10ekoa, eta, bereziki, 2007ko ekainaren
21ean Administrazio Publikoko Ministerioak onarturiko Ebazpena (Legearen aurreikuspenak
nola aplikatu behar diren zehazten duena, hain zuzen ere). Autonomia-erkidego mailan,
berriz, 6/1989 Legearen 59. artikulua eta hurrengoak, beti ere, Enplegatu Publikoaren
Estatutuaren aurka agertzen ez diren hartan.
Egoera zehatzak aztertuz, lehenik eta behin,jarduneko zerbitzua(86. art.) izango da
lanpostu zerrendan jasotako plaza bat betetzen duen funtzionarioak duen egoera arrunta
(hala dagoela ulertuko da zerbitzu-komisioan dagoena, eta lizentzia edo permisoa
baliatzen ari dena ere bai).
Zerbitzu bereziek, aldiz, funtzionarioari aukera emango diote beste funtzio publiko
batzuk gauzatzeko (maila politikoko funtzioak batez ere) beren funtzionario izaera galdu
gabe (besteak beste, kargu hautetsi, kargu exekutibo, organo konstituzionaletako
lanpostu, nazioarteko lankidetzako eginkizun edo nazioarteko antolakuntzetako
funtzionario…: ikus 87. art). Egoera honetan egondako denbora antzinakotasun-
ondorioetarako kontutan izango da eta jarduneko zerbitzura heltzerakoan toki berera
itzuli ahal izango dira (ez lanpostu berera, ezinbestean), finkatua duten mailari
dagozkion baldintza eta ordainsariekin.
Beste administrazioetako zerbitzuaemango da transferentzia bidez edo lanpostu-horniketa
medio funtzionarioa beste administrazio batera igarotzen denean. Une jakinean lan egiten
duten administrazioan jarduneko zerbitzuan egongo dira, eta jatorriko administrazioan ere
funtzionario-izaera kontserbatu egingo dute (ikus 88. artikulua). Autonomia-erkidegoetako
zerbitzua bereziki arautu du Legeak.
Lan-utzialdiedoeszedentziaaukera anitz daude, baina guztietan zerbitzu-harremana
geldieran uzten da aldi baterako. Legeak aurreikusitako lau suposamenduak hauexek dira
(89. art.):interes partikularrak eragindako borondatezko lan-utzialdia,familia biltzeak
eragindako borondatezko lan-utzialdia,sendikoak zaintzeko lan-utzialdiaetagenero-
indarkeriak eragindako lan-utzialdia. Lau mota horien ondorioak ez dira, hala ere,
berdinak izango, ez ordainsariei, ezta antzinakotasuna mantentzeari dagokionean ere. Bai
Estatu-mailan, baita autonomia-erkidego mailan jasota zegoennahitaezko lan-utzialdirik
(funtzionarioak ordura arte izandako lanpostua ezabatu ondoren, behin behinean ere
ezinezkoa bazen destino berririk ematea, halako lan-utzialdira igaroko zen, ezinbestean)
ez du jaso Lege berriak.
Funtzioak geldieran uztearenegoera (90. art.) prozedura judizial edo administratibo
batean hartutako erabakiz lortuko da. Geldieran uzte horibehin-behinekoaalairmoaizan
daiteke: behin-behinekoa prebentzioz onartuko da (bide judizialean hartu bada, kautela-
neurriak dirauten bitartean iraungo du; administrazio-bidean hartu bada, ezin izango da 6
hilabetetik gorakoa izan); irmoak, berriz, lanpostuaren galera dakar berekin, baldin eta
6 hilabetetik gorakoa bada.
4.- Bateraezintasun-erregimena.
Funtzionarioak bateraezintasun-erregimen zorrotz baten mende egongo dira, eta haren
arabera, printzipioz, enplegu publiko bat ezin izango da bateratu beste enplegu publiko
batekin edo enplegu edo jarduera pribatu batekin. Halako aurreikuspenak oinarritzeko
argudiatu ohi dira baiarrazoi etikoak(interes publiko eta pribatuak topo egin
dezaketelakoan), baitaemankortasun edo produktibitatearekin zerikusia dutenakere (bi
lanbidetan ari denaren kasuan, produktibitate-maila jaitsi egingo delakoan).
Bateraezintasun-sistema hori53/1984 Legeak, abenduaren 26koak, aurreikusia du, oinarrizko
izaeraz, eta 7/2007 Legea onartu arren, indarrean jarraitzen du indargabetu gabeko
hartan. Estatu-mailako garapena 598/1985 Errege Dekretuak, apirilaren 30ekoak, gauzatu
du.
Esan bezala, funtsean, funtzionarioek ezin dutesektore publikoanbigarren lanpostu bat
izan aldi berean, eta, orokorrean, aurrekontu publikoen kontura ordain bat baino
gehiagorik jaso.
Hala ere, badira horren salbuespenak irakaskuntzaren eta osasunaren arloan (irakasle
elkartuen kasua, sistema publikoko zenbait mediku aldi berean unibertsitateko irakasle
direnak), baita korporazio lokalen eremuan ere (korporazio-kide hautatuak izan direnak,
ez badira arduraldi osoan ari). Horrelako beste salbuespenak aurreikusi ahal izango
dituzte gobernu estatalak nahiz gobernu autonomikoek.
Kasu horietan egonik ere, beharrezkoa izango da aurretiazbateragarritasun-baimenalortzea
eta harekin ezin izango da lan-ordutegirik aldatu, betebeharrak gutxitu, inpartzialtasuna
nahiz edo interes publikorik kaltetu. Horrez gain, ordainsariei dagokienean ere, kopuru
osoak ezin izango du soldata nagusiaren portzentaje batetik gorakoa izan (ikus 7. art.).
Sektore pribatuari dagokionean, erregimena aldatu egiten da. Bateragarritasuna posible
da, muga batzuen barruan, etabateragarritasun-aitorpenalortu bada. Hala ere, lanpostu
publikoan gauzatzen dituen eginkizunekin zerikusi zuzena duten jarduerak inoiz ezin
izango dira bateratu, ezta beste suposamendu batzuk ere (esate baterako, jardun pribatuak
bere inpartzialtasun edo independentzia kolokan jar badezake, zenbait osagarri hartzen
baditu edo arduraldi esklusiboa badu; lanpostuaren eginkizunetan azken bi urteetan edo
egun harremanik izan baduen edo etorkizunean izan badezake ere ez).
Esandakoaz gain,5/2006 Legeak, apirilaren 10ekoak, Estatuko Gobernuko kide eta
administrazio orokorraren goi-karguen bateraezintasun-erregimena arautu du eta goi-
karguak batzuetan funtzionarioz hornitu behar direla kontutan izan behar da.
5.- Funtzionarioen erantzukizuna: diziplina-erregimena.
Ikasgaia gehiegi ez luzatzearren, oraingo honetan ez ditugu aztertuko funtzionarioaren
erantzukizun zibila ezta penala ere, izan ere, titulazioaren beste irakasgai batzuetan
aztertzeko aukera izan baituzue.
Funtzionarioen erantzukizun zibila, ondare-erantzukizuna, Administrazio-Zuzenbidearen
lehen mailan ikusia duzue, eta, haren barruan, besteak beste, atzerabidezko akzioa.
Erantzukizun penala, berriz, Zuzenbide Penalean lantzen dela badakizue.
Oraingoan, beraz, funtzio publikoko harreman estatutarioak funtzionarioari eragindako
betebeharrak ez betetzeagatik eratorritako erantzukizuna dugu aztergai, eta erantzukizun
hori funtzionarioa lotua dagoen administrazioak exijituko dio, administrazio-prozedura
bidez (diziplina-prozeduradeitu ohi zaio).
Egun, diziplina-erregimenaren araupena 7/2007 Legearen VII. Tituluan (93.-98. art.) jasoa
dago. Horrez gain, bada Estatuko administrazio orokorraren mailan 33/1986 Errege
Dekretua, urtarrilaren 10ekoa. Autonomia-erkidegoan arazo hau 6/1989 Legearen VIII.
Kapituluak arautu du orain arte, 82.-90. artikuluetan.
Lege horrek arau-hausteoso larriak bakarrik zehaztu ditu, bertan orotariko portaerak
jasoz (95.2. art.) eta gainerakoak (larrietaarinak) garapen-arauen esku geratzen dira
(hau da, oraingoz, aurrez aipaturiko 33/1986 Errege Dekretua eta 6/1989 Legea, bakoitza
bere eremuan; hala ere, Errege Dekretuaren kasuan, arau-hausteen tipifikazioa bertan
jasotzearekin legezkotasun-printzipioa zalantzan geratzen da).
Zehapenakhizpide hartuta, berriz,ohartaraztetik hasi (gaitzespen formal soila)
etazerbitzutik behin betikoz aldentzeraino (arau-hauste oso larrien kasurako), erdibidean
daudefuntzioak geldieran uztea,egoitzaz aldatzea dakarren lekualdatzea,egoitzaz
aldatzerik ez dakarren nahitaezko lekualdatzeaedomerezimendu-kentzea(karrera eta
promozioari begira kaltetzea ekarriko du azken hauek; aurrekoa eta hau zehapen-mota
berriak dira).
Arau-hauste nahiz zehapenak, guztiak,preskripziopeandaude: arau-hauste oso larriak hiru
urteko epean, larriak bi urtekoan eta arinak sei hilabetekoan; haiei dagozkien zehapenak,
aldiz, hurrenez hurren, hiru urte, bi urte eta urtebeteko epean (ikus 97. artikulua).
Diziplina-prozeduraren eta behin behineko neurrien inguruko zehaztapenak, berriz,
Legearen 98. artikuluan aurkituko ditugu.

V.- Funtzionario-estatusaren amaiera.
Funtzionario-estatusa amaitzea eragingo duten arrazoiak 7/2007 Legearen 63. artikuluan
jasoak daude:espresuki uko egitea,nazionalitatea galtzea,erretiro osoa,zerbitzutik
aldentzeko zehapen irmoaetakargu publikoa gauzatzeko ezgaitasun absolutu edo bereziko
pena nagusi edo akzesorio irmoa. Hauei, jakina, legeak ez esan arren,heriotzagehitu
behar zaie.
Espresuki adierazitako uko egitearekin, funtzionarioak harremana amaitzeko duen
borondatea agertuko du eta administrazioak onartu egin beharko du uko hori (erabaki
arautua da, ez irizpidekoa), baina horrek ez du ezgaitzen funtzio publikoan berriz
sartu ahal izateko.
Nazionalitatea galtzeak harremana amaitzea logikoa da, gaitasun-betekizuna dela
kontutan izanik: Europako Batasunaren kide diren estatuko nazionalitatea galtzeak ere,
bere kasuan, ondorio bera izango du.
Kargu publikoa gauzatzeko ezgaitasun absolutu edo bereziko pena nagusi edo akzesorio
irmoaepai penalak deklaratua izango da (araudi penala aplikatuz, beraz): ezgaitasuna
absolutua bada, funtzionarioak izan dezakeen edozein kargu edo enpleguri eragingo dio;
ezgaitasuna berezia bada, epaiak zehazturiko enplegu edo karguei besterik ez die
eragingo.
Amaitzeko,erretiroaaipa dezagun, bera baita harremana amaitzeko erarik arruntena.
Erretiro hori nahitaezkoa, borondatezkoa edo ezgaitasun iraunkorrak eragina izan
daiteke.Borondatezkoadenean, interesatuak eskatuta onar daiteke, beti ere 60 urte
beteak baditu eta benetako zerbitzuan 30 urte aitortuak.Nahitaezkoa, berriz, 65 urte
betetzean gertatuko da, baina garapen-araudian, funtzionarioaren borondatez jarduneko
zerbitzua luzatzea aurreikus daiteke, 70 urte bitarteko mugarekin (hala ere,
funtzionarioaren eskaria ukatu ahal izango du administrazioak, egoki arrazoituz,
jakina). Azkenik,ezgaitasun iraunkorrak eraginaizateko, ezgaitasun horrek kidegoaren
funtzioak gauzatzeko gaitasunari eragin behar dio.
Amaitzeko, esan behar da funtzionario-izaeraren amaiera ez dela kasu guztietan behin
betikoa, baizik eta zenbaitetan funtzionario-izaera berreskura daiteke:
halakoetanbirgaitzeaz (rehabilitación) hitz egingo dugu.
Hala gerta daiteke, adibidez,nazionalitatea galdudutenen edoezgaitasun iraunkorra medio
erretiratudirenen kasuan: harremanaren amaiera eragin zuen arrazoi objektiboa desagertu
ondoren, birgaitzea eskatu ahal izango du interesatuak, eta Legeak administrazioari
birgaitzearenaldeko erabakiahartzea aurreikusi du (68. art.).
Horrez gain, artikulu berak beste suposamendu bat ere aurreikusi du:epai penal bidez
ezgaitua izandako kasuetan, administrazio bakoitzari dagokion gobernu-organoak,
salbuespen gisa, birgaitzea erabaki ahal izango du, beti ere interesatuaren eskariz
(prozedura espresuki ez bada erabaki, isiltasuna negatiboa izango dela aurreikusi da,
jakina). Aurreikuspen honek “eskandalua” eragin dezakeela esan izan da (ikus PARADA
VÁZQUEZ), botere judizialaren eskumenak urratzen direla eta epaituriko gauzaren
aurkakoa dela argudiatuz, eta ez hori bakarrik baizik eta Konstituzioaren 62.
artikuluak antzeko aukera Estatuko Gobernuari bakarrik eman diola gogoratuz.

ERREFERENTZIA-ESKULIBURUAK:
URRUTIA LIBARONA, I.:Administrazio-Zuzenbideko ikasgaiak II, HAEE/IVAP, 2008, 201.-221.
orr.
PARADA VÁZQUEZ, J.R.:Derecho administrativo, Marcial Pons, 2008, IV. Titulua.
SANTAMARÍA PASTOR, J.A.:Principios de Derecho Administrativo General, IUSTEL, 2004.




15


