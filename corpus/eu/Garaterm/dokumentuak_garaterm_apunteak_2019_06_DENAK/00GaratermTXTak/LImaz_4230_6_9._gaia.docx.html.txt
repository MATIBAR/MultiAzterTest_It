
































                                    9. GAIA
                       «OINORDETZA ANTOLATZEKO TRESNAK»


















9.1. Sarrera: oinordetza antolatzeko tresnak, oro har
Tronkalekotasun printzipioa, ondasunen foru-komunikazioa eta nahitaezko
oinordetzari dagokion azpi-sistema bakoitza aztertu ondoren, gure
araudiarenaltxorraikasteko txanda heldu da. Oinordetza antolatzeko
kausatzaileak eskura dauzkan tresnak ikusiko ditugu gai luze honetan. Bera hil
ondoren bere ondasunak nola banatuko diren aurreikusteko balio duten tresnak
edo bideak, alegia. Hauen bidez diseinatu daiteke, aurretik, hil osteko
ondarezko eszenatokia. Hauek dira, aberastasun handiarekin, kausatzailearen
diseinua ahalbidetzen duten euskarri juridikoak.

Eremu honetan aberatsak dira Zuzenbide zibil autonomikoak. Batez ere, gurea.
Guk Espainiako Kode zibilak debekatzen dituen hiru tresna arautzen ditugu, Kode
zibilak arautzen duen banakako testamentua erabiltzeko aukera mantentzen dugun
bitartean. Hori da, zalantzarik gabe, gure altxorrik handiena. Nahitaezko
oinordetza sistemak estutzen duena formazko inposiziorik gabe egiteko aukera.
Bi pertsonak batera, norberak berea edo hirugarren baten bidez. Hil osterako
eraginkortasunarekin soilik ala berehalako efikaziaz hornitua. Familia-ondarea
zatiezina mantentzeko ezinbesteko tresnak, Erdi Aroko Foruetatik eratortzen
zaizkigunak, gaur bizirik jarraituz.

Funtsean, borondatez oinordetza diseinatzeko tresnak hauexek dira, hurrengo
ataletan banaka aztertuko direnak, ordena honetan:

   1. HIL-BURUKO TESTAMENTUA: Bizkaian bakarrik arautzen da eta bertako
      forudunei bakarrik zaie aplikagarri. Heriotza arriskua dagoenean
      kausatzaileak inguruabar berezietan bere azken borondatea emateko aukera
      eskaintzen duen testamentu-modalitatea, alegia.
   2. TESTAMENTU MANKOMUNATUA: Hiru lurraldeetan posible dena (Bizkaia, Aiara
      eta Gipuzkoa) baina bakarrik Bizkaian eta Gipuzkoan arautua (Bizkaiko
      forugabeentzat ere). Era ezberdinean, gainera. Ezkontideek edo
      inskribatutako izatezko bikoteek batera egiletsi dezaketen testamentu
      mota.
   3. OINORDETZA-FIDUZIA: Hiru lurraldeetan forudunek (eta Bizkaian forugabeek
      ere) eskura duten tresna da, Aiaran figura bereziago batekin eskaintzen
      dena, gainera. Hiru araudi, funtsa bera. Kausatzaileak hirugarren
      pertsona bati botere bat ematea, hura hiltzean komisarioak edo
      boteredunak haren oinordetza antolatzeko. Oinordetzaren antolaketaren
      izaera txit pertsonala hautsi egiten du, horregatik ez dago onartua
      Espainiako Kode zibilean, salbuespenak salbuespen.
   4. OINORDETZA-ITUNA: Itun edo kontratu bat da. Hiru lurraldeetan onartzen
      dena baina bakarrik Bizkaian eta Gipuzkoan arautzen dena. Ituna ondasun
      baten titularraren edo titularren eta izendatutako oinordekoaren artean
      egiten da, normalean. Printzipioz errebokaezina da kontratuan bertan edo
      legean aurreikusitako kausengatik ez bada. Ziurtasun handia eskaintzen
      dio oinordekoari.
   5. LEGEZKO OINORDETZA: Banakako testamenturik edota aurreko lau tresnetatik
      bat ere erabiltzen ez bada, hots, kausatzaileak bere borondatea
      adierazten ez badu, legea arduratzen da ondasunen etorkizuna marrazteaz.
      Gure kasuan Bizkaiak besterik ez ditu jasotzen halako arauak. Beste bi
      lurraldeak, beraz, Espainiako Kode zibilaren arabera arituko dira eremu
      honetan.
9.2. Testamentua
Espainiako Kode zibilak 658. artikuluan honako hau dio:La sucesión se defiere
por la voluntad del hombre manifestada en testamento y, a falta de éste, por
disposición de la ley. Oinordetza bere borondatez antolatzeko aukera ematen dio
kausatzaileari legegileak, nahiz eta Kode zibilaren sisteman testamentua den
onartu eta arautzen denmortis causanegozio bakarra [mortis causadohaintzarekin
batera, noski, KZ 620. art], oinordetza-fiduzia eta oinordetza itunak
debekatuta baitaude. Testamentuarekiko lehentasun argia erakusten du, gainera,
1889ko legegileak,abintestatoedo legezko oinordetza azken aukera gisa
kontsideratuz. Borondatezko eta legezko oinordetza-antolaketaren artean,
orduan, lehenengoa hobesten du legegileak: kausatzaileak bere asmoa adieraztea,
bere oinordetza diseinatzea bere nahien arabera. Hori egiteko tresna bakarra du
eskura:testamentua.
Kodeak 667. artikuluan esaten du testamentua zer den:El acto por el cual una
persona dispone para después de su muerte de todos sus bienes o de parte de
ellos, se llama testamento. Honako elementu hauek osatzen dute definizio hori:
1.-
Egintza: Kodeak termino hori erabiltzen du, hain zuzen ere, dohaintzaren
definizioaren pareko bat emateko (kz618. art.). Hala ere, egokiagoa litzateke
esatea testamentuanegozio juridikoadela, egoera juridiko bat arautzera
zuzentzen baita. Jurisprudentziak, berriz, egintza edo negozio juridikoa dela
adierazten du, epaiaren arabera. Negozio juridiko hori, izaeraz, aldebakarrekoa
da, elementu eratzailea, funtsezkoa eta gidatzailea, kausatzailearen
borondatearen isla delako. Bere diseinuaren adierazpen formala. Beraz,
batetik,testamentua azken borondatea adieraztea da; baina, bestetik, borondate-
adierazpen hori jasotzen duendokumentuariere testamentua deitzen zaio, kasu
guzti-guztietan azken borondatea dokumentuz islatzen ez bada ere (heriotza
arriskuan, ikuskz702. art.).
2.-
Pertsona fisikoak emana, juridikoek ezin baitute beren azken borondatea
adierazi (kz39. art.).
3.-
Xedatzeko borondatea: Kausatzaileak, bere borondatea agertuz, mandatuak edo
aginduak ezartzen ditu bere ondasunak xedatzeko. Aholkuak ematera edo erreguak
egitera mugatzen bada ez dago testamenturik; gauza bera gertatzen da zirriborro
bat besterik ez bada edo, zentzu berean,iocandi causaegindako adierazpena bada.
Bestalde, borondate-deklarazio horretan ez dago erreserba mentalik, ez eta
simulaziorik, horiek frogatzea ezinezkoa delako kausatzailea hil eta gero;
gainera, errebokatzeko aukerak konpon litzake bi arazo horiek, testatzaileak
berak atzera egin baitezake nahi izanez gero eta nahi bestetan.
4.-
Heriotza da egitate juridikoa; berez, testamentuaren kausa da eta testamentuak
eragina izateko epea: egintza, noski, bizi den bitartean egin behar du
testamentugileak, baina egilea hiltzen denean hasiko da eraginak sortzen.
Eztabaidatu daiteke ea zer den testamentua testamentugilea hil bitartean.
Pentsa daiteke proiektu soil bat besterik ez dela, edozein momentutan egileak
alda dezakeena eta, beraz, oraindik burutu gabe dagoena; edo, beste muturretik
hartuta, egiten den unetik baliozkoa eta erabat burututako negozioa dela
(horren erakusle litzatekekz741. art.), nahiz eta efektuakpost mortemizan.
Azken hau litzateke ildo argiena: testamentua negozio juridiko perfektua da
legegileak arautzen dituen formaltasun guztiekin egiten bada, nahiz eta
errebokagarria izan eta testatzaileak nahi duen testamentu beste egin hil arte.
5.-
Ondasunak: Ondareari buruzko negozio juridikoa da, batez ere. Definizioaren
arabera, ondasunei buruzko xedapenek osatzen dute testamentuaren edukia,
nahitaez. Hala ere, ondasun guztiei buruzko xedapenak egitea ez da beharrezkoa.
Xedatzen ez diren ondasunak,abintestatooinordetzaren bidez helduko dira
oinordekoengana. Badago defendatzerik, hala ere, ondareari buruzko xedapenik
jaso ez arren, testamentuamortis causanegozioa litzatekeela, Kode Zibileko 741.
artikulua oinarritzat hartuz gero, beste mota bateko xedapenak dituenean bere
baitan: kausatzailearen seme-alabentzat tutore bat izendatzea, seme-alaba bat
errekonozitzea, albazea baten izendapena, eta abar. Gerta liteke, beraz,
ondarezko edukia izatea testamentuak, ondarezkoa ez den edukia gordetzea edo
eta mistoa izatea, ondarezko xedapenak eta ez ondarezkoak barnebiltzea, alegia.
Age1958/11/24 (raj3800): El testamento, en nuestro Derecho Civil Común, es un
acto o negocio jurídico solemne, en principio, unilateral y esencialmente
revocable,otorgado por persona capaz con la intención seriamente declarada de
producir, para después de la muerte de su autor, consecuencias eficaces en
derecho, con mandatos inequívocos para regular la sucesión ante posibles
divergencias de los interesados, deducidos por el intérprete de la voluntad
real del causante que suele coincidir, en la generalidad de los casos, con la
externamente manifestada para el exacto conocimiento de todos, y por ello, es
obvio que las admoniciones, ruegos o consejos, no elevados por el de de cuius
al rango de normas de la delegación hereditaria y de obligado acatamiento para
los herederos, no producen acciones viables en justicia en orden a su estricta
ejecución, ya que de otro modo se equipararía el mero deseo de índole
sentimental o efectivo con las disposiciones testamentarias en sentido propio
descansando aquellos ruegos más en la conciencia que en la protección jurídica,
confiriéndose a los favorecidos con ellos simples esperanzas de adquisición.

Testamentuak, honakoezaugarrihauek biltzen ditu:
1.-
Aldebakarreko egintza edo negozio juridikoa da: testamentugilea bera nahikoa da
egintza hori burutzeko, beste inoren parte-hartzerik gabe. Beste kontu bat da
jaraunsleek onartu beharra oinordetza eskuratzeko eta, beraz, horretarako
testamentuaren berri izatea; egitate horrek ez du testamentuaren baliozkotasuna
ukitzen.
2.-
Ez da inori helarazi beharreko negozioa: oinordetza irekitzen denean, berez
hedatzen dira bere efektuak, inork testamentuaren berri ez badauka ere.
Horregatik, halaber, jaraunsleak jaraunspena onartzea aldebakarreko negozio
juridikoa da, testamentuan eraginik ez duena; balioko du jaraunspena
eskuratzeko, baina testamentuko adierazpenetan ez du inolako eraginik.
3.-
Unipertsonala da: bakoitzak bakarrik egiten du bere testamentua; alegia, bi
pertsonek edo gehiagok ezin dute bere azken borondatea testamentu berean
agertu. Horregatik, Kodeak ez ditu onartzen hala testamentu mankomunatua
(kz669. eta 733. art.), nola oinordetzako kontratua (kz1271.2. art.).
4.-
Izaeraz txit pertsonala da, Kodeko 670. artikuluak zera baitio:El testamento es
un actopersonalísimo: no podrá dejarse su formación, en todo ni en parte, al
arbitrio de un tercero, ni hacerse por medio de comisario o mandatario.Hala
ere, badaude zenbait ahalmen beste norbaiten esku utz daitezkeenak (kz671.,
831. eta 1057.1. art.ak); eta, ordezpen pupilarrez edo kuasi-pupilarrez,
aurreko ahaideek bere ondorengoen ordez testamentua egiteko aukera ematen da,
baina batik bat salbuespen gisa (kz775. eta 776. art.). Orobat, oinordetza-
fiduzia debekatua dagoela esan nahi da. Hirugarren batek ezin duela, Kode
zibilaren eremuan, kausatzailearen oinordetza antolatu hau hil ondoren eta bere
enkarguz. Zuzenbide zibil autonomiko batzuetan, gureak barne, oinordetza-
fiduzia elementu oso garrantzitsua da, aldiz.
5.-
Formala eta solemnea da, Kode Zibileko 687. artikuluak argi uzten duen bezala:
Será nulo el testamento en cuyo otorgamiento no se hayan observado
lasformalidadesrespectivamente establecidas en este capítulo.Azken borondatea
adieraztea egintza garrantzitsua eta erabakigarria da; horregatik, borondatea
bermatzeko eta, ahal den neurrian, zalantzak uxatzeko edo argitzeko, hainbat
formalitate eskatzen dira.
6.-
Errebokagarria da, Kodeko 737. artikuluak agintzen duenez:Todas las
disposiciones testamentarias son esencialmenterevocables, aunque el testador
exprese en el testamento su voluntad o resolución de no revocarlas.Izaeraz
errebokagarria izateak badu arrazoi bat, ez baitu eragin juridikorik harik eta
emailea hil arte; beraz, nahi adina alda daiteke eta azken testamentuak
bakarrik zehaztuko du kausatzailearen borondatea. Testatzaileak ezin dio
testamentuari errebokagarritasun hori ezabatu. Baina nahi badu, egindako
testamentua bizirik manten dezake, beste berririk egin gabe. Bere aukera da.
7.-
Librea da:Será nulo el testamento otorgado con violencia, dolo o fraude(kz673.
art.);el que con dolo, fraude o violencia impidiere que una persona, de quien
sea heredero abintestato,otorgue libremente su última voluntad, quedará privado
de su derecho a la herencia, sin perjuicio de la responsabilidad criminal en
que haya incurrido(kz674. art.).
Ez dira beharrezkoak, eta, beraz, honako hauekezdira ezaugarriak:
(1) Liberaltasuna edo doakotasuna: jaraunsleak onartze soila egiten badu
galerak izan ditzake, beraz, testamentuak ez du beti aktiboa kudeatzen eta
irabazia suposatzen oinordekoentzat.
(2) Jaraunslea izendatu beharrik ez dago (kz764. art.): legatudunak bakarrik
izenda daitezke jaraunspen osoan, hala nahi badu kausatzaileak.


Testamentuaren mamiari begira, edukiz nahitaezkoa dela esan behar da
[derrigorrez betearazi behar dena kausatzailea hil ostean]; izan ere,
emailearen mandatuak eta aginduak jasotzen ditu, hiltzen denerako eta bere
ondasunei buruz; lehenago ere adierazi denez, erreguak eta aholkuak bakarrik
jasoko balitu, ez litzateke testamentua izango.
Testamentuak, normalean, honelako xedapenak jasotzen ditu (adibide gisa balio
dezaten, inolako nahitaezkotasunik ez baitago):
(1)Ohiko adierazpen tipikoak, alegia, legearen barruan daudenak:
(1.1) Nagusiak: izendapenak (jaraunsleak edota legatudunak) eta baldintzak
(etengarriak edota suntsiarazleak), edota kargak.
(1.2) Akzesorioak: aurreko testamentuak errebokatu, administratzeari buruzko
erabakiak aurreikusi, jaraunspena banatu, albazea izendatu, eta abar.
(2)Aparteko adierazpenak, alegia, ohikoak ez direnak:
(2.1) Tipikoak: ezduinak onartu, filiazioa aitortu, eta abar.
(2.2) Atipikoak: fundazioak eratu, bere gorpuarekin eta idazkiekin zer egin
adierazi, eta abar.
(3)Egintza juridiko soilak(borondatea agertu baino, adierazpenak egitea):
zorrak aitortu, ondasunak norenak diren adierazi (kz861. artikuluaren
eraginetarako edo ezkontzako eraentza ekonomikoa kitatzeko), eta abar.
Testamentuaren azalpen orokorrarekin bukatzeko, ikus ditzaguntestamentu
motak.Sailkapena legeak berak ezartzen du, Kode Zibileko 676. eta hurrengo
artikuluetan. Lehen artikulu horrek honako hau dio:El testamento puede ser
común o especial; el común puede ser ológrafo, abierto o cerrado.
1.-
Testamentua arruntada inguruabar berezirik ez duena. Testamentu arrunta izan
daiteke:
1.1.-
Olografoa:Se llama ológrafo el testamento cuando el testador lo escribe por sí
mismo en la forma y con los requisitos que se determinan en el artículo 688
(kz678. art.).
1.2.-
Irekia:Es abierto el testamento siempre que el testador manifiesta su última
voluntad en presencia de las personas que deben autorizar el acto, quedando
enteradas de lo que en él se dispone(kz679 art.).
1.3.-
Itxia:El testamento es cerrado cuando el testador, sin revelar su última
voluntad, declara que ésta se halla contenida en el pliego que presenta a las
personas que han de autorizar el acto(kz680 art.).


2.-
Testamentua bereziaizango da zenbait inguruabar berezietan egiten bada.
Funtsezko elementua inguruabar berezi hori izanik, testamentu horretaz baliatu
nahi duenak inguruabar hori frogatu beharko du, eskatzen diren formaltasunak
betetzeaz gain.
2.1.-Kode Zibileko 677. artikuluak inguruabar bereziei lotutako honako
testamentu hauek aipatzen ditu:
Se consideran testamentos especiales el militar, el marítimo y el hecho en país
extranjero:
(a)Militarra:En tiempo de guerra, los militares en campaña, voluntarios,
rehenes, prisioneros y demás individuos empleados en el ejército, o que sigan a
éste(kz716. art.).
(b)Itsasoan eginikoa:Los que durante un viaje marítimo vayan a bordo(kz722.
art.).
(c)Atzerrian egindakoa:Los españoles podrán testar fuera del territorio
nacional (…); también podrán testar en alta mar durante su navegación en un
buque extranjero(kz732. art.).
2.2.-Horietaz gain, honako hauek ere bereziak dira:
(a)Hiltzeko arriskuan egindakoa:Si el testador se hallare en peligro inminente
de muerte(kz700. art.).
(b)Izurrite-aldian egindakoa:En caso de epidemia(kz701. art.).


Testamentu motak hauek indarrean daude Espainiako Estatu osoan. Hau da, edozein
kausatzailek erabili ditzake bere oinordetza antolatzeko. Zalantzarik gabe.
Euskal Autonomia Erkidegoko eta Nafarroako notaritzetan testamentu irekiak eta
itxiak egiten dira, Kode zibilaren arauei jarraiki. Guk ez dauzkagu testamentu
arrunten gaineko araurik. Baina, aldiz, badauzkagu bi testamentu berezi, Kode
zibilak arautzen ez dituenak. Eta horiek aztertzeko erabiliko dugu atal hau:















Kontzeptua eta izaera
Euskal Herriko Foru-Zuzenbide Zibilari buruzko 3/1992 Legeak, uztailaren
1ekoak, bere 29. artikuluan, hau xedatzen du Bizkairako:Legeria zibil
orokorrean araututako testamentu-moduez gain, 'hil-buruko' testamentua ere
onartzen da lurralde forudunean. Beraz, testamentua egiteko modu berezi bat da
hura, Bizkaiko zuzenbideak berezkoa duena. Bere ezaugarria da, funtsean,
Notarioaren parte hartzerik gabe eman daitekeela testamentua:hiltzeko
zoriandagoenakhil-burukotestamentua egin dezake, besterik gabehiru lekukoen
aurrean, bai ahoz bai idatziz (EHFZZL 31. artikulua).
Hil-buruko testamentua, izaeraz, testamentu irekia edo nuncupativus da.
Horrekin, zuzenbide zibilean, testamentua egiteko moduetako bat adierazi nahi
da, izan ere, egintzan parte hartzen dutenek (lekukoek eta, bere kasuan,
Notario egilesleak), kausatzailearen azken borondatea ezagutzen baitute, haien
aurrean "modu irekian" adierazi baita. Aitzitik, borondatearen edukia ezkutuan
edo sekretuan geratzen bada, testamentua itxia da, gutun-azal itxian aurkezten
baitu testamentua bere egileak fede-emaile publikoaren eta lekukoen aurrean.
Hil buruko testamentua irekia da, beraz. Baina baita berezia ere, inguruabar
zehatzak baititu oinarri gisa (EHFZZL 31. art): El_que_se_hallare_en_peligro
inminente_de_muertepodrá otorgar testamento ante tres testigos, bien en forma
escrita o de palabra. Este testamento quedará ineficaz si pasaren dos meses
desde que el testador haya salido del peligro de muerte. Cuando el testador
falleciese en dicho plazo, también quedará ineficaz el testamento si no se
adverase dentro de los tres meses siguientes al fallecimiento, en la forma
prevenida por las leyes procesales. En el caso de que, habiendo salido el
testador del peligro de muerte, quedase incapacitado para otorgar un nuevo
testamento, el plazo de adveración será de tres meses contados desde su
otorgamiento. Adverado judicialmente el testamento, se procederá a su
protocolización notarial.
Ohartarazi behar da Bizkaiko zuzenbidea ez dela mota horretako testamentua
arautzen duen ordenamendu bakarra: hil-buruko testamentuaren kasik berdina da
Espainiako Kode Zibilak 700. artikuluan arautzen duen hil-zorian egindako
testamentua ere, baliozkoa izateko manamendu hark lekuko gehiago egotea
eskatzen badu ere, hain zuzen ere bost. Baina, parrokoaren aurrean egindako
testamentua eta lekukoen aurrean egindakoa ere oso antzekoak dira izaeraz; biak
Nafarroako Foru Berrian arautzen dira, hurrenez hurren, lehena 189. eta
bigarrena 190. legeetan: norbait hiltzeko arrisku bizian baldin badago eta
Notariorik egotea ezin bada lortu, hark testamentua egin dezake tokiko
parrokoaren (edo presbitero ordenatutako beste elizgizonaren) eta bi lekukoen
aurrean edo, parrokoa lortu ezean, hiru lekukoen aurrean. Beste ordenamendu
autonomikoetan ere arautu egiten da, Aragoin eta Katalunian, besteak beste.
***** Aurrekari historikoak *****
Bizkaiko doktrinak, hil-buruko testamentuaren jatorria, 1452ko Foru Zaharraren
127. kapituluan eta 1526ko Foru Berriaren XXI. Tituluko IV. legean kokatzen du,
arautzen baitute "sin escrivano" egindako testamentua. Arau biek, Bizkaia oso
menditsua dela eta biztanleak bata bestearekiko urrun bizi direla adieraziz,
hau aurreikusten zuten: inor bizi bazen halako lekuan ("los tales logares de
montanna"), testamentua egin zezakeen ("hacer testamento, y postrimera
voluntad") lekukoen ("dos omes buenos e una muger") aurrean. Berezitasuna ez
dago, zehazki, lekukoen aurrean besterik gabe -eskribauaren parte hartzerik
gabe- testamentua egiteko aukeran, izan ere horrelako testamentua egin
baitzitekeen, oro har, Bizkaiko Lur Lauan subsidiarioki aplikatzen zen
zuzenbidearen arabera, hau da, Gaztelako Zuzenbidea baliatuz: 1348ko Alcaláko
Ordenamenduaren XIX. tituluko I. legeak (geroago 1567ko Bilduma Txit Berriaren
X. liburuko XVIII. Tituluaren I. lege izango denak) testamentua nuncupativus
egiteko aukera jasotzen zuen, bi modu hauetatik ezeinean: edo eskribau publiko
eta hiru lekukoen aurrean, edo eskribaua egon gabe bost lekukoen aurrean; are
gehiago, ez eskribaurik ez eta bost lekuko presente egotea posible izango ez
balitz, onartzen da hiru lekukoen aurrean bakarrik egindako testamentu irekia.
Baina, aipatutako Bizkaiko lege haiek badute berezitasun bat: testamentuan,
lekuko gisa, emakumeak onartzen dira. Aukera hori erabat debekatzen zen
Gaztelako ordenamenduan, gai horri buruz Erromako zuzenbidean jasotakoa
aplikatzen baitzen zintzo-zintzo. Horregatik, emakumeak ezinezkoa du “asistir
como testigo en los testamentos, aunque puede serlo en las demás cosas, porque
los testigos del testamento representaban entre los Romanos la asamblea o junta
del pueblo, que era la única que podía hacer leyes, cuales eran los
testamentos: ley 17, título 16, Partida 3ª, y ley 1ª, título 1º, Partida 6ª".
Bistan denez, zalantzarik gabe, toki bakartietan behar adina lekuko aurkitzea
zaila izanik, Bizkaiko foruen idazleek debeku hura baztertzearen alde egin
zutela pentsa daiteke, debekua zentzu eta arrazoirik gabea baitzen bestalde.
Denbora joateak eta notarioen funtzio publikoa sendotzeak bakarrik ekarri
zuten, arian-arian, lekukoen aurrean emandako testamentua, egiteko maiztasun
eta ohikotasunaren arabera, izaeraz salbuespenezkoa izatea, aparteko
inguruabarretan bakarrik erabiliko dena, hau da, fede-emailearen parte hartzeak
testamentuari ematen dion segurtasun juridikoa baztertzeko -eta, horrekin
batera, hark ez parte hartzeak sor dezakeen maula edo abusuen arriskua
ekiditeko- ezinbestekoa izango da behar larria egotea. Eta, premiazko edo
presazko kasuen artean, testamentua Notarioaren parte hartzerik gabe egiteko,
kausatzailea hiltzeko zorian egotea baino kasu larriagorik ba al da? Hain zuzen
ere, gai horri buruzko araudiak norabide aldaketa bizi izan zuen bai Bizkaiko
ordenamenduan, bai legeria zibil orokorrean, eta aurrerantzean hil zorian
egotea ezinbesteko betekizuna izango da lekukoen aurrean bakarrik emandako
testamentuak baliozkotasuna izan dezan. Legeria zibil orokorrera menperatutako
probintzia eta lurraldeentzat hala xedatu zuen Espainiako Kode Zibileko 700.
artikuluak eta, Bizkaian hil-buruko testamentuarentzat, 1959ko Konpilazioaren
14. artikuluak.
Nafarroaren kasuan, ordea, doktrina adituenak azpimarratzen duenez, norbait
hiltzeko zorian aurki daitekeen hainbat kasutan testamentua emateko
aurreikuspena oso antzinakoa da, izan ere tokiko zenbait Forutan jadanik
jasotzen baitzen -Lizarrakoan, Tuterakoan, eta abar-, eta halaber Foru
Orokorrean eta Foru Laburtuan. Parrokoaren edo elizgizonaren aurrean eman
zitekeen testamentua, baina baita eskribaurik eta eskriturarik gabe ere, "con
cabezaleros que darán testimonio de lo que el testador ordene", Foru Laburtuak
zioenez. Baina, gai horri buruz Foru Orokorreko xedapenek interpretazio-
zalantzak sortzen zituztela eta, Iruñeko Gorteek lege bat aldarrikatu zuten
1604. urtean, onartzen ziren testamentua egiteko moduen artean lehentasunezko
honako hurrenkera hau ezartzeko hain justu: lehenik, eskribau publikoaren
aurrean bi lekukoen parte hartzearekin egindako testamentua; bestela,
eskribaurik egon ezean, testamentua parrokoaren edo beste elizgizon baten
aurrean egin zitekeen, bi lekukoen parte hartzearekin; eta, azken finean,
elizgizonik ere egon ezean, hiru lekukoen aurrean egin behar zen testamentua,
horiek tokiko auzokoak izan eta jaraunsleen edo pertsona interesatuen ahaideak
edo morroiak ez badira (NAGORE YARNOZ).
Betekizunak
Aurreko lerroetan esandakotik ondoriozta daitekeenez, testamentu irekia egiteko
moduarrunta, gaur egun, hala Bizkaian nola Nafarroan ere,notario aurreanematea
da. Ordenamendu batak zein besteak ulertzen duenez, azken borondatearen legezko
egia bermatzea da testamentua emateko eskatutako betekizunen helburua eta,
borondate hura asetzeko modurik egokiena fede emaile publikoak parte hartzea
da. Gai horretan, ez EHFZZLak ez eta NFBak ere, ez dute eraentza berezirik
ezartzen testamentua egiteko modu horri buruz; aitzitik, horren arauketa
zehazteko, legeri zibil orokorrera igorpena egiten dute biek esanbidez (lehenak
29. artikuluan eta bigarrenak 188. legean). Beraz, lurralde bietan (Bizkaiko
lur lauan eta Nafarroan) Kode Zibileko 694tik 699ra bitarteko artikuluak eta
horiekin bat datozenak aplikatuko dira, hor arautzen baita notario aurreko
testamentu irekia (Notarioari lagundu behar dioten lekukoei buruzko
aurreikuspen bereziren bat kontuan izanda: EHFZZL 30. artikulua eta NFB 188.
legea).
Aitzitik, hil-buruko testamentuak, Nafarroan parrokoaren eta lekukoen aurrean
edo lekukoen aurrean bakarrik emandakoak bezala, badu, notario aurrekoak ez
bezala,apartekoizaera, hura egiteko eskatzen baitira inguruabar jakinak egotea
eta, beti ere, hainbat betekizun burutzea (EHFZZL 31. artikuluan aurreikusiak
guztiak). Horiek argituko dira segidan datozen lerro hauetan, aldi berean
Nafarroako legeri zibilean aurreikusitako zenbait gauza ere azaltzearekin
batera (189tik 191ra bitarteko legeak):
Lehena:Hiltzeko zorianegon behar du testamentugileak, eta hori gerta daiteke,
ez gaixotasun-egoeretan bakarrik, baita beste zenbait kasutan ere, hala nola
ustekabeko eraso edo istripu batean. Baina, lehenengo kasu hari buruz, kontuan
izan behar da hiltzeko "zorian" egoteak ez duela bide ematen hil-buruko
testamentua (edo Nafarroan parekoak) egiteko testamentugilea eritasunak jota
baldin badago besterik gabe, larri egon arren: betekizun horretaz gain,
bestalde, Kode Zibileko 700. artikulua aplikatzeko Auzitegi Gorenak emandako
jurisprudentziaren arabera, testamentugilea premiazko, berehalako eta muturreko
egoera batean egotea eskatzen da, zoritxarreko amaiera laster gertatuko delako
susmoan (1957ko urriaren 4ko epaia).
Bigarrena: NFBaren kasuan, Notario bat presente egotea lortu ezin denean
bakarrik egin daiteke parrokoaren aurreko testamentua eta, bere aldetik,
lekukoen aurrean egin daiteke testamentua baldin eta ezin bada lortu garaiz
fede emaileak edo "Parrokoaren nahiz Presbitero ordenatutako beste Elizgizon"
batek parte hartzea (190. legea). Hala ere, ezinezkotasun hori ez da erabatekoa
edo guztizkoa: hau da, betekizuna bete dela jotzeko, nahikoa da egiaztatzea,
zentzuzko balorazioaren bidez, Notarioa edo aipatutako parrokoa agertu baino
lehen, testamentugilea hiltzeko edo bere gaitasuna galtzeko arriskurik badela.
Bizkaiko Foruak, ordea, ez dio horrelako hertsadurarik jartzen hil-buruko
testamentuari. Dena den, EHFZZL 31. artikuluan isilbidez sartua dela ulertzea
posible al da? Alegia, uler al daiteke testamentua egiteko modu berezi horrek
ere eskatzen duela Notarioak parte hartzeko ezinezkotasuna egotea?
Baietz erantzuteko badaude hainbat argudio: lehenik, aurrekari historikoek
diotena, izan ere 1959ko Konpilazioaren 14. artikuluak ezartzen zuenez,
horrelako testamentua egiteko beharrezkoa da testamentugilea egotea "alejado de
población y de la residencia de Notario público"; eta, bigarrenik, hil-buruko
testamentuaren aparteko izaera bera, euskal legelariaren buruan testamentua
egiteko modurik nagusienanotario aurreanegitea baita zehazki. Hain justu,
argudio hori erabili du Auzitegi Gorenak, Kode Zibileko 700. artikulua
aplikatzeko garaian, horrek ezer ez esan arren, hor araututako testamentua
egiteko betekizun hau gaineratzeko: zuzenbide komuneko testamentua -hiltzeko
zorian bost lekukoen aurrean egindakoa-, osatua, baliozkoa eta eraginkorra da
baldin eta frogatuko balitz, edo ezinezkoa gertatu zela Notarioa presente
egotea, edo, gutxienez, Notarioa presente egoteko aukera ez zela baztertu "de
una manera discrecional o voluntaria, sino en función de la premura del tiempo
disponible, de las circunstancias de alejamiento, de la dificultad en las
comunicaciones, o de la no localización inmediata"; alegia, hau frogatu eta
justifikatu behar da: "una conducta razonablemente explicativa, que será
distinta en cada caso concreto" (2000ko ekainaren 27ko epaia). Azken batean -
hitz gutxiko esapide bat erabiliz-, hau ere frogatu behar da: "que no pudo
encontrarse al Notario o que era difícil obtener su concurrencia" (2005eko
ekainaren 10eko, 1959ko abenduaren 19ko, 1962ko azaroaren 3ko, 1957ko urriaren
4ko eta 1945eko maiatzaren 12ko epaiak). Ondorio horri eusteko, Auzitegi
Gorenak, gainera, argudio hau erabiltzen du: Kode Zibileko 700. artikuluak
aurreikusitako testamentuan, funtzionariorik ez dagoelako, "fidagarritasunaren
bermeak urriak" dira eta, horregatik, beharrezkoa da hartzea "fuertes cautelas
(...) por los órganos judiciales, para evitar que en la práctica se extienda a
situaciones que no correspondan con la que excepcionalmente contempla (la
norma)" (2000ko ekainaren 27ko epaia).
Hala eta guztiz ere, doktrina hori hil-buruko testamentuari aplikatzea ez
litzateke zuzena izango, oinarrizko bi arrazoi hauengatik: lehenik, EHFZZL 31.
artikuluaren bigarren lerroaldean aurreikusitako denboraldi luzeagatik,
zeinaren arabera, aurrerago ikusiko denez, horrela egindako testamentuaren
eragina atertu egiten baita testamentugilea hil zoritik irten etabi
hilabeteiragan ostean: ondoriozta daitekeenez,sensu inverso, interesatuak
hiltzeko trantzea gainditu ostean ere hil-buruko testamentuak eragin juridikoak
sortzen ditu aipatutako denboraldi horretan; eta bat etorri behar da bi
hilabete denbora nahikoa eta gehiegi dela fede emaile publikoaren parte hartzea
eskatzeko, hurbilenekoa oso urrun egon arren; bigarrenik, Kode Zibileko 700.
artikuluaren arian Auzitegi Gorenak hartutako konponbidea hil-buruko
testamentuari aplikatzeak bere izaera erabat aldatuko lioke, azken batean,
euskal legegileak izan duen asmo argiaren aurka baitoa, zeinak salbuespenezko
inguruabarrak ikusita (hiltzeko zoria), testamentua modu arruntean emateko
zailtasunak gainditzeko, erraztasun handiagoak eman nahi baititu testamentua
egin ahal izateko; hain zuzen ere, xede hori argi eta garbi utzi izan du
legegileak Bizkaiko konpilazioak ezartzen zuen eskakizuna kendu egin baitu,
alegia jadanik ez da eskatzen interesatua herritik eta fede emaile publikoaren
egoitzatik urrun egotea.
Esandakoa laburbilduz, testamentugileak hil-buruko testamentua egiteko,hiltzeko
arriskua egotea nahikoa dabesterik gabe, hots, Notarioari deitu beharrik izan
gabe.
Hirugarrena: Hil-buruko testamentua hiru lekukoen aurrean eman behar da.
Lekukoek presente egon behar dute testamentugileak borondatea adierazten
duenean eta, gainera -EHFZZL 31. artikuluak aipatzen ez badu ere-,gaiak
(egokiak) izan behar dute. Bereziki, lekuko moduan aritzeko gaitasunik ez dute
ezein testamentu motan -hau da, ez dira "gai"- adinez txikiak direnak, itsuak
direnak, erabat gorrak edo mutuak direnak, testamentugilearen hizkuntza
ulertzen ez dutenak eta adimen onean ez daudenak, lur lauan aplikagarri den
Kode Zibileko 681. artikuluak xedatzen duenez. Baina, gainera, testamentu
irekia izanik -izaeraz hil-burukoa hala da-, ezein azpikeri ekiditeko edo azken
borondatea ez desitxuratzeko, lekuko gisa ezin dute parte hartu hauek ere:
testamentuan izendatutako jaraunsleak eta legatudunak, horien ezkontideak, eta
horien ahaideak odolkidetasunezko izanik laugarren gradukoa bada eta ezkontza-
ahaidetasuna izanik bigarren graduko bada. Debekutik kanpo geratzen da
legatuduna -eta horren ezkontide edo ahaidea- balio gutxiko higigarria edo
kopurua baldin bada legatuaren objektua(Kode Zibileko 682. art.).
Nafarroan ere, parrokoaren aurrean -bi lekukoekin- edo hiru lekukoen aurrean
bakarrik egindako testamentuetan, lekuko horiek ere gai izan behar dira.
Horretaz gain, beste betekizun osagarri bat eskatzen zaie, erregukoak izan
behar baitira, hau da, esanbidez lekuko izateko eskaera jaso dutenak (185.
legea).
Kasu guztietan, lekukoek testamentugilea ezagutu behar dute -bestela,
identifikatu egin beharko baitute- eta testamentua emateko gaitasunik baduela
segurtatu ahal duten heinean (Kode Zibileko 685.II art., indarrean lur lauan,
eta NFB 186.1 legea), hau da, baieztatu hamalau urte badituela eta buru-adimena
erabiltzeko moduan dela (Kodeko 663. art. eta NFB 184. legea). Azken baieztapen
horrek garrantzi berezia du hil-buruko testamentuan eta horren pareko diren
Nafarroakoetan, izan ere, testamentu horiek egiten diren inguruabarren egoera
muturrekoa ikusita, testamentugilea buruz eta zentzuz erabateko prestutasunean
dagoela ziurtatzeak garrantzi berezia hartzen baitu.
Laugarrena: testamentuzko negozio juridikorik badela erabakitzeko, egileak,
bere azken borondatea emateko asmoa, serioski eta nahita eman duela ikusi behar
da (1881eko Prozedura Zibilari buruzko Legearen -PZLaren- 1953. art.). Zera
esan nahi da, emaileak etorkizunean testamentua nola egingo duen bakarrik
adierazten badu, hori ez da testamentu;inolako zalantzarik utzi gabetestamentua
egiteko borondatea adierazi behar du, hau da, bere oinordetza zuzentzera
bideratua; azken finean, argi utzi behar du testamentua emateko erabakia hartu
duela. Hain zuzen, NFB 191. legeak bere lehen lerroaldean dioena hala ulertu
behar da: parrokoaren edo lekukoen aurrean emandako testamentua idatzi egin
behar da, "en el mismo acto o inmediatamente después que el testador haya
declarado con palabras dispositivas su última voluntad".
Bosgarrena: egiteko formari dagokionez eta EHFZZL 31. artikuluaren arabera,
hil-buruko testamentua eman daiteke bai ahoz bai idatziz. Beraz, zalantzarik
gabe komenigarri den arren, ez da beharrezkoa lekukoek azken borondatea
dokumentu batean jasotzea, nahikoa baitute adierazitako hura buruan gordetzea.
Idatziz jasotzea erabakiko balute, berriz, nahikoa izango lukete
testamentugilearenmortis causaxedapenak bakarrik jasotzea, notarioaren aurrean
egindako testamentu irekiari Espainiako Kode Zibilak eskatzen dizkion betekizun
zorrotzak bete behar izan gabe: hark sinatzea ez da beharrezkoa (jarri ahal
izango balu ere), ez eta ordua eta tokiaren berri jasotzea (ezinbestekoa
notarioaren aurrean egiten bada), fede ematea ere ez (ikus Kodeko 696. art.),
eta abar. Hala ere, agian ezinbesteko elementutzat jo beharko litzateke
lekukoek beraiek sinatzea, azken batean horren bidez ados agertzen baitira
dokumentuaren edukiarekin eta berresten baitute horren eta testamentugilearen
borondatea bat datozela.
Aurreko puntuan ikusi den bezala, Nafarroako ordenamendua Bizkaikoa baino askoz
ere zorrotzagoa da gai honetan, NFB 191. legeak (lehen lerroaldean) parrokoaren
edo lekukoen aurrean egindako testamentua idatziz jasotzea eskatzen baitu,
egiten den momentuan bertan edo testamentugileak bere azken borondatea adierazi
eta berehala; adierazi behar dira, gainera, eguna, hilabetea eta urtea (tokia
ez ordea). Hortik ondoriozta daitekeenez, behin testamentu emailea hil ostean
ere dokumentua idazteko aukera bada, beti ere testamentua eman eta idazten den
unearen artean denbora neurriz gain iragan ez bada behintzat. Halaber,
testamentua sinatu egin behar dute, hala testamentugileak, nola parte hartzen
duten pertsonek ere (parrokoak eta lekukoek). Horietakoren batek sinatzen jakin
ez edo sinatu ezin badu, dokumentuan bertan adieraziko da inguruabar hori
(191.2 legea). Idatziz jarri behar hori baliozkotasunaren betekizuna denez,sine
qua nonbestalde, NFBak (186.III. legeak) hau galdatzen du: parrokoaren aurrean
egindako testamentuan, lekukoetatik batek irakurtzen eta idazten jakitea, eta
lekukoen aurrean egiten bada, horitatik bik jakitea. Burutu ostean, parrokoak,
elizgizonak edo, bere kasuan, lekukoek dokumentua gorde behar dute edo
Notarioari hura zaintzea eskatu behar diote (gordailu-akta bidez: 191.3 legea).
***** Kadukatzea *****
Hala EHFZZL 31. artikuluak, hil-buruko testamentuarentzat, nola NFB 191.4
legeak, parrokoaren edo lekukoen aurreko testamentuentzat, xedatzen dutenez,
horiek indarrik gabe geratuko dira egilea hiltzeko arriskutik atera eta bi
hilabetera.
Kaduzitate epe horrek, bere arrazoia, testamentu-xedapenak emateko orduan
agertzen ziren salbuespenezko inguruabarretan dago; bestalde, gainera,
testamentu horiek izaeraz iraunkorrak direla ulertuko balitz, testamentu
arruntei dagokien izaera emango litzaieke eta funtsean, berez, apartekoak dira:
gogoratu nola testamentua egiteko modu "arruntak", legegilearen buruan,
Notarioaren baimena eskatzen duela eta, horregatik, behin salbuespenezko
trantzea gainditu ostean, erregela orokorra itzuli behar da, apartekoa
gailenduz. Beraz, testamentugilea bizirik atera eta hark kaduzitatearen
eraginak saihestu nahiko balitu, testamentu berria egin beharko luke ohiko modu
arruntean.
Espainiako Kode zibilaren kasurako bezala (haren 703. artikuluak arau berbera
jasotzen baitu) egoki adierazi denez, "arriskutik ateratzeak" esan nahi du
berehalakoa izateari uzten diola arriskuak, gaixo jarraitu eta egun gutxitara
berriz ere berehalako arriskua etorri eta testamentugilea gero hiltzen bada
ere; horrela, hobeto zegoenetik bi hilabete iragan osteko egunen batean hiltzen
bada (berriz gaixotzearen ondorioz izan arren), testamentua eraginik gabe
geratu da jada. Testamentu honen araudiak ezarritako forma berezi horien
helburuak eta epea izaeraz kaduzitatezkoa izateak konponbide hura sostengatzen
dute eta, beraz, bi hilabeteko kontaketan etenik ez dago. Testamentugileak zuen
gaixotasuna sendatzeak, berriz, ez du berez testamentua kadukarazten eta,
ondorioz, testamentua baliozkoa da gaixotasun haren ez beste kausa batez
hiltzen bada ere testamentugilea, beti ere epea iragan aurretik (LACRUZ
BERDEJO, GONZÁLEZ PORRAS).
Hala eta guztiz ere, aipatu berri den kaduzitateari buruzko arauak badu
xehetasun garrantzitsu bat hil-buruko testamentuari dagokionez, izan ere EHFZZL
31. artikuluak bere hirugarren lerroaldean dioenaren arabera, testamentugilea
heriotza arriskutik ateratzeaz geroztik, testamentu berri bat emateko ezgaitua
geratzen bada, orduan aldarte horretan egindako testamentua baliozkoa izango
da. Araua berez oso egokia da, gerta baitaiteke berehala hiltzeko egoera larria
gainditzea testamentugileak, baina, jasandako gaixotasunaren ondorioz, hark
zentzua edo burua galtzea eta orduan testamentua egiteko gaitasunik ez izatea:
Kode Zibileko 663.2 artikuluak (zeina lur lauan ere aplikatzen den) testamentua
egiteko debekua ezartzen dio ezeini baldin eta berau "habitual o
accidentalmente no se hallare en su cabal juicio". Baina, foru-arauaren xedea
hori izan balitz, logikoena litzateke, ondoren, testamentua judizialki
egiaztarazteko (edo ziurtatzeko) prozesua burutzeko denbora lauso eta zabala
ematea eta, denbora hura kontatzen hasteko, hiltzeko arriskutik atera den eguna
hartzea edo, oraindik eta egokiago, hiltzeko arriskutik ateratzeaz geroztik
aipatu den bi hilabeteko epea iraungi osteko hurrengo eguna hartzea. Hala eta
guztiz ere, ez bata ez bestea ez da gertatzen, EHFZZL 31. artikuluak, bere
hirugarren lerroaldean, kasu horretarako hau adierazten baitu: "egiaztarazteko
epea hiru hilabetekoa izango litzateke".
***** Egiaztaraztea eta protokolizatzea *****
Bizkaiko hil-buruko testamentua eta NFBan aurreikusitako parrokoaren edo
lekukoen aurrean egindako testamentuak erabateko eraginik izan dezaten,
heriotza arriskutik atera zenetik kontatuta bi hilabeteren barruan
testamentugilea hiltzea ez da nahikoa; beharrezkoa da, gainera, Auzitegi
eskudunaren aurrean agertu eta testamentua egiaztaraztea edo "ontzat ematea".
Zehazki, espediente judiziala burutu behar da zeinaren bidez ziurtatuko den
testamentugilearen borondatea benetakoa dela eta, ondorioz, testamentuan
jasotakoa ere bai, gero fede emango duen dokumentu publikoa egiteko. Izapide
horiek beharrezkoak dira, testamentuak -fede ematen duen funtzionarioaren parte
hartzerik gabe egin baita- berme nahikorik ez baitu: orduan, dokumentuaren
edukia edo testamentugilearen ahozko adierazpenak eta benetan nahi zuena bat
datozela segurtatzeko ardura hartzen du legeak (GONZÁLEZ PORRAS).
Hil-buruko testamentuaren kasuan, hiru hilabeteren buruan aurkeztu behar da
testamentua, interesatua hil zenetik kontatuta -edo, bizirik atera bada,
testamentua egiteko ezgai geratu denetik kontatuta: EHFZZL 31.II eta III
artikulua-. Nafarroako NFBak, berriz, epealdi luzeagoa aurreikusten du (urte
bete eta egun bat), testamentugilea hil zenetik kontatuta (191.5 legea).
Kontuan izan epe horiek luzaezinak direla, hau da, behin igarota, testamentua
ez bada aurkeztu gain behera etortzen da. EHFZZL ezarritako hiru hilabeteko
epeari dagokionez, berriz, azpimarratu behar da bai ahozko bai idatzizko
testamentuentzat balio duela. Dena den, agian egokiagoa izango litzateke
legegileak hipotesi bakoitzari epealdi desberdina ezarri izan balio, izan ere,
testamentua ahozkoa denean, epea luzeegia dela dirudi: pentsatu behar da, hain
zuzen ere, testamentu-xedapenen edukia, kasu horietan, lekukoen buruan bakarrik
eta ez beste inon jasota dagoela, hortik etor daitezkeen arazoekin.
Borondatezko jurisdikzioko egintza hori izapidetzeko organo judizial eskuduna,
hala Bizkaian nola Nafarroan, testamentua eman den lekuari dagokion lehen
instantziako Epailea da (1881eko PZL 63.22 art. eta NFB 191.5 legea).
Testamentua egiaztaraztea ezein pertsonak eska dezake, interes legitimorik
frogatzen badu (1881eko PZL 1943 eta 1944. art. eta NFB 191.5 legea), hala nola
testamentuan onuradun direnak (jaraunsleak eta legatudunak), albazeak (balego),
abintestato jaraunsleak, eta abar. Dena den, idatzizko testamentua bere esku
duen pertsonak ere badu egiaztaraztea eskatzeko legitimazioa eta, are gehiago,
eskatzeko obligazioa du, NFBak esanbidez dioenez.
"Ontzat ematea" eskatu eta jarraitu behar diren prozesu-izapideak 1881eko PZLak
arautzen ditu, 1943tik 1955era bitarteko artikuluetan. Horien arabera, Epaileak
lekukoei (eta, bere kasuan, parrokoari) deituko die ager daitezen, banan-banan
bakoitza aztertzeko. Horiek adierazitakotik ondorioztatzen bada azken xedapenak
emateko asmo serio eta jakinen gainekoa zuela testamentugileak, azken
borondateko adierazpen gisa hartzea nahi zuen xedapen guztiak haren ahotik aldi
berean entzun zituztela lekukoek eta legeak eskatutako bezainbat zirela -
egokiak izateaz gain-, orduan "el Juez declarará testamento lo que de dichas
declaraciones resulte [...] y mandará protocolizar el expediente" (1881eko PZL
1953. art.). Organo judizialak, ordea, adostasunik gabe adierazten den guztia
ez du kontuan hartuko. Aldiz, azken borondatea idatziz jaso izan bada,
dokumentutik ondorioztatutakoa hartuko da testamentutzat, beti ere lekukoak
ados baldin badaude idatzi zen papera berdina dela (1881eko PZL 1954.
artikulua).
Behin egiaztatu edo "ontzat eman" eta gero, testamentua protokolizatzea
aginduko du Epaileak. Ondorioz, dagokion Notarioaren erregistroetan
(protokoloetan) jasoko da (1881eko PZL 1955. art.) eta dokumentu publikoaren
eragina izango du, suntsitzea edo galtzea ekiditen da eta publikotasuna ematen
zaio, badela frogatuz eta edukia ziurtatuz.






Kontzeptua
Euskal lurraldeen oinordetza sistemaren ardatza den askatasun zibilaren
printzipioaren isla da testamentu mankomunatua (EHFZZL Zioen Adierazpena). Zer
da testamentu mankomunatua edo ermandadekoa? Tresna berean eta aldi berean
borondate bat baino gehiagoren adierazpena. Elementu komuna, beraz, tresna
bakarra izatea. Borondate ezberdinak dokumentu berean jasotzea. Formazko
batasuna dago. Hori da testamentu honen ezaugarri nagusia eta ardatza. Pertsona
ezberdinen borondateak biltzea, tresna bakar baten. Pertsona horiek euren
oinordetzaren diseinua euskarri bakar baten burutzea, alegia.
Formazko batasun hau da Euskal Autonomia Erkidegoko araudiak jasotzen duena,
izatez. Aiaran formulazioa zabala da eta ez da aipatzen, tresna gisa,
testamentu mankomunatua (EHFZZL 134. art). Hala ere, argi dago, iraganean
lurralde horretan izan zuen isla kontuan hartuta eta 134. artikuluak eskaintzen
duen formulazio zabala ikusita, egun ere onartu egiten dela eta, ordezko
Zuzenbide gisa, beste bi lurraldeetako oinarriak har daitezkeela. Izatez,
Bizkaiak eta Gipuzkoak (1999ko Legeaz geroztik) badute araudia testamentu
mankomunatuari dagokionez (EHFZZL 49 eta 172; Izatezko Bikoteei buruzko 2003ko
Legea, 9.3. art.). Bi araudiok formazko batasun horretan egiten dute topo,
gutxiengo elementu komun gisa. Segurtasun juridikoak agintzen duen gutxieneko
pausua da hori, definizio sakon eta zehatzagoekin alderatuta. Ezaugarri hori
da, gainera, Espainiako Kode zibilaren debekua (669. art) eta gure araudiak
banatzen dituena: tresna bereanmortis causadiseinu bat baino gehiago egoteko
aukera, alegia.

Testamentu mankomunatua da kausatzaile bat baino gehiagoren azken borondatea
biltzen duen tresna. Gehienetan bikote dira, ezkontide edo inskribatutako
izatezko bikote, gure kasuan. Testamentu mankomunatua erabiltzen dute euren hil
osterako borondatea batera adierazteko; euren ondasunak edo ondasunen parte bat
xedatzeko, alegia.

Ezkontideek testamentu mankomunatuan euren borondateak adieraztea Bizkaiko
1452ko Foru Zaharrean ahalbidetzen da lehenengoz (“testamento é mandas de un
acuerdo y consuno”). Bizkaiko 1526ko Foru Berriak ere onartu eta arautu egiten
du testamentu mankomunatua, ezkontide bakar batek egindako eta beste
ezkontideak onartutako testamentuarekin batera(“o el testamento que hiciere el
uno, el otro lo loare y aprobare por bueno, o ratificare en vida del testador
que muere”).Bizkaiko eta Arabako Eranskinaren Egitasmoa idatzi zuen Batzordeak
mantendu egin zuen gure araudian testamentu mankomunatua, bai 1900ko idazkian
baita 1928eko Abokatu Bazkunaren Txostenean ere. Aldiz, 1959ko Bizkaiko eta
Arabako Konpilazioak ez zuen testuan sartu, Kode zibilaren debekua bere eginez.
Foruaren printzipioei erantzuten ez zien tresna zela argudiatu zuten testua
idatzi zutenek (Zioen Adierazpena).
Motak
Testamentu mankomunatua bi borondate barnebiltzeko tresna dela abiapuntutzat
hartuta (ezkontideena edo inskribatutako izatezko bikoteena), sailkapena
egiteko irizpidea borondate horien edukia izango da, hain zuzen ere:

   1. Aldi berekoa: Borondateen arteko konexioa edo lotura falta denean.
      Testamentua egiten duten pertsonek tresna bateratua erabiltzen dute bere
      formazko funtzionaltasunari erreparatuz. Ez dituzte lotzen euren
      borondateak, ez dituzte euren adierazpenak bestearenen mendeko egiten,
      alegia. Independenteak dira. Komunean dutena tresna bera erabiltzea da,
      besterik ez.
   2. Gurutzatua edo ermandadekoa: Testamentugile bakoitzak beste
      testamentugilea jaraunsle izendatzen du. Elkarrekiko izendapena jasotzen
      du, beraz, testamentuak. Bata bestearen jaraunsle izendatua da.
   3. Bateratua: Bi testamentugileek, era koordinatuan, hirugarren pertsona bat
      edo bat baino gehiago jaraunsle izendatzen dituzte. Baita ere ematen da
      testamentugile batek bestea komisario izendatzen duenean.
   4. Mistoa: Testamentu berean xedapen bateratuak eta elkarrekikoak daudenean,
      hots, testamentugile bakoitzak bestea jaraunsle izendatzen duenean eta,
      gainera, biek hirugarren pertsona bat edo bat baino gehiago izendatzen
      dutenean.

Era berean, baina beste ikuspuntu batetik, testamentu mankomunatu batek
barnebiltzen dituen klausulak sailka daitezke.Klausulak elkarrekikoak izan
daitezke edo ez. Elkarrekikoak izango dira testamentu berean dauden beste
batzuen mendekoak direnean. Klausula horien eraginkortasuna baldintzatua
geratuko da, beraz. Mendekoak direnek beste baten eraginkortasunari men egingo
diote. Batek eraginkortasuna galtzen badu, besteak ere galduko du. Testamentu
mankomunatuaren klausulak elkarrekikoak direla sumatzen du EHFZZL-k,iuris
tantum.

Indarrean dagoen 1992ko Legeak, bere hiru zatiko egiturari begira, testamentu
mankomunatuari dagokionez araudi bat baino gehiago aurkezten du. Alde batetik,
Bizkaiko Foruari dagokiona (49-52 art.). Bestetik Gipuzkoako Foruari dagokiona
(172-178 art.). Aiarako Foruak ez dauka testamentu mankomunatuari buruzko
araudirik baina, egia esan, beste bi lurraldeetakoa oinarri hartuta eta,
jakinik, biak ohiturazko zuzenbidetik datozela, hiru lurraldeetan testamentu
mota honek izan dezakeenerregimen komuna marraztu daiteke, euskal legegileak
noiz bateratuko duen zain:

   1. Testamentugileak: Egileek ezkontideak (EHFZZL 49 eta 172. art) edo
      inskribatutako izatezko bikoteak izan behar dute nahitaez (2003ko
      Legearen 9.3 art.). Bikote lotura hau Euskal Autonomia Erkidegoko hiru
      lurraldeetan bakarrik galdatzen da, izan ere, Galizian, Aragoin eta
      Nafarroan zabalik dago testamentu mota hau bikote ez diren pertsonentzat
      ere. Hala, ezin izango dute gure Autonomia Erkidegoan testamentu
      mankomunatua egiten ama batek eta seme batek, anai-arrebek edo eta
      inskribatuta ez dagoen bikote batek. Ez da ezkontza edo inskribatutako
      bikotearen loturaz gain besterik onartuko. Ordea, kuriosoa den arren,
      izatez banatutako ezkontide bik egin dezakete testamentu mankomunatua,
      ezkontide izaten jarraituz gero (nahiz eta banatuak egon eta elkarrekin
      bizi ez). Ezkontide edo inskribatutako bikote izan behar da nahitaez,
      formalki bada ere. Testamentua egin eta gero ezkontide edo inskribatutako
      izatezko bikote izateari uzten badiote testamentugileek, Gipuzkoako
      araudiari erreparatuz, elkarri egindako doako xedapenak eta biek emandako
      elkarrekiko klausulak indarrik gabe geratuko dira. Bizkaian eta Aiaran
      ezin esan daiteke efektu hori aplikatzen denik, ez baitago esanbidez
      jasoa eta. Bestalde, gogora dezagun, lurraldeei begira, beste betekizun
      bat ere badagoela, auzotasun zibilari edo irizpide funtzionalari begira:
      Aiaran bakarrik bertako auzotasun zibila dutenek egin ahal izango dute
      testamentu mankomunatua; Gipuzkoan, berriz, bertan dagoen baserri baten
      titularrak direnak beraumortis causaxedatzeko asmoz; eta Bizkaian,
      Bizkaiko auzotasun zibila dutenek egin ahal izango dute, nahiz forudunak
      izan ez (13. art).
   2. Formazko betekizunak: Bizkaiko araudiak dio testamentu mankomunatua
      notario aurrean egiletsi behar dela. Gipuzkoakoak, gainera, notario
      aurrean egilesteko beharra ezartzeaz gain, testamentu mankomunatuak forma
      irekia izan behar duela adierazten du. Beraz, Bizkaian testamentu
      mankomunatua itxia izan daiteke eta Gipuzkoan ez. Aiaran ere, aukera
      bikoitza onartuko da bere askatasun printzipioari jarraiki (134. art).
   3. Edukia: Jakina denez, testamentu mankomunatua egiteak ez dio
      testamentugileari testamentuan jar dezakeena mugatzen. Xedatzeko
      askatasuna berbera da banakako testamentua edo mankomunatua eginez gero.
      Baina gure lurraldeetan arazoa areagotzen da, nahitaezko oinordetza
      sistema aniztasuna dela eta. Testamentugile bat bizkaitar foruduna bada
      eta bestea bizkaitar forugabea, biek batera testamentu mankomunatua egin
      dezaketen arren, badakigu biei ez zaiela ezargarri nahitaezko oinordetza
      sistema bera. Beraz, formazko askatasun hori murriztuko dute barne-mugek.
      Bizkaitar forudunari tronkalekotasuna eta talde-seniparte oso zabala
      aplikatuko zaion bitartean, ez forudunari Kode zibilaren senipartea
      aplikatuko zaio, zati berdinetan banatzekoa parte batean, behintzat.
      Forma bateratuak ezin izango du, beraz, estatutu aniztasun hori ezabatu.
   4. Lotura: Printzipioz testamentu mankomunatua egiteak ez du
      testamentugilearen askatasuna mugatzen. Testamentua negozio
      errebokagarria da eta, jakina denez, testamentugile bakoitza bere
      ondasunen jabe da hil arteraino edo xedatzen dituen arte. Testamentu
      mankomunatua egiteak ez du jabetza hori kaltetzen. Baina, jakina,
      nolabaiteko oreka ere aurkitu behar da beste testamentugilearekiko, batez
      ere elkarren artean jaraunsle izendapena egon bada edo eta elkarrekiko
      mendekotasuna ageri duten klausulak sartu badituzte testamentu
      mankomunatuan. Nork erreboka ditzake? Testamentu mankomunatuan xedatutako
      ondasunakinter vivosxedatzeko aukerarik ba al dago?
         a. Orokorrean, Bizkaian, Gipuzkoan eta Aiaran, testamentugileek
            badute, testamentu mankomunatua egin eta gero, bertan,mortis
            causaxedatutako ondasunak,inter vivosxedatzeko aukera, doako
            tituluz edo kostubidez, ondasun horien jabe diren heinean.
            Nafarroan ere baimendu egiten da. Beste kontu bat da testamentugile
            bakar batekinter vivosxedatzen duen ondasunak elkarrekiko klausula
            baten edukia hustu egiten badu. Horren ondorioz, klausula horren
            mendekoek ere bere eraginkortasuna galduko dute.
         b. Testamentugile bat hil egiten denean, berriz, besteak xedatu ahal
            izango ditu, doako tituluz edo kostubidez, elkarrekikoak ez diren
            klausulak osatzen dituzten ondasunak, banakakoak diren heinean.
            Elkarrekikoak diren klausulak osatzen dituztenak ere kostubidez
            xedatu ditzake bizirik dagoen testamentugileak baina, subrogazio
            errealari jarraiki, klausula horren eduki izatera pasatuko da
            ondasun berria. Gipuzkoako Foruan elkarrekiko klausulak osatzen
            dituzten ondasunen doako xedapenak ez dira baliozkoak izango kasu
            honetan, ez baditu testamentuak berak baimentzen eta ez badira
            elkarrekiko klausularen exekuzioaren aurrerapena. Bizkaian eta
            Aiaran, aldiz, ez da eraginkortasun eza hori inposatzen. Baina,
            xedapena doako tituluz eginez gero, klausularen onuradunak eskatu
            ahal izango du bere exekuzioa,in naturaez bada, baliokidean. Eskatu
            ahal izango dio bizirik dagoen testamentugileari edo, bestela, bere
            oinordekoei. Doako xedapena ezagutu eta lau urteko epean, beste bat
            ezarri ez bada testamentuan bertan.
   5. Errebokazioa:Puntu honetan Bizkaiko eta Gipuzkoako araudiak ezberdinak
      dira. Bizkaikoa iraganaren preso, Gipuzkoakoa askeago.
         a. Bizkaiko Foruaren mendedaudenek (Bizkaitar guztiak, kasu honetan,
            eta Laudio eta Aramaioko arabarrak) derrigorrezko arau bat dute eta
            ezin dute baztertu: testamentugile bat hil egiten bada biek
            testamentua egin eta urte bete igaro baino lehen, bizirik dagoenak
            ezin izango ditu errebokatu ondasun komunen gainean ezarri diren
            klausulak. Argi dago, biak bizirik egonik, norberak, bere kabuz
            banakako klausulak erreboka ditzakeela, beste testamentugileari
            errebokazioa jakinaraziz (bere mendekoek galduko dute
            eraginkortasuna, ondorioz). Gainera, biek batera erreboka ditzakete
            batera eginiko xedapenak, ondoren eginiko testamentu mankomunatu
            edo oinordetza itun bidez.
         b. Aiarako Foruaren eremupean,Bizkaiko Foruaren arauak izango dira
            aplikagarri, iraganean bi Foruek izan duten instituzio-lotura dela
            eta. Hala ere, Gipuzkoako Foruak jasotzen dituen soluziobideak
            askoz ere egokiagoak dira eta horiek komun bilakatu beharko
            lirateke etorkizuneko erreforma batean, adituen iritziz.
         c. Gipuzkoako Foruari dagokionez,errebokaezintasuna klausulen
            elkarrekiko izaerarekin lotzen du. Hala, bizirik dagoen
            testamentugileak ezin izango ditu bere jaraunspenari dagozkion
            xedapenak errebokatu baldin eta hildakoak egindako xedapenetan
            badute bere kausa edo oinarria. Lotuak badaude klausulak, beraz,
            testamentugile bat hiltzean besteak ezingo ditu ukitu. Eta
            klausulak elkarrekikoak direla sumatuko da, kontrakorik frogatzen
            ez den bitartean. Banakako errebokagarritasuna ere posible da biak
            bizirik daudenean. Elkarrekiko klausula bat errebokatu nahi baldin
            badu testamentugile batek besteari jakinarazi beharko dio eta
            soilik jakinarazpen hori ematen denetik izango du eraginkortasuna
            errebokazio horrek. Jakina, biek ere errebokatu dezakete testamentu
            mankomunatuan egindakoa, ondorengo testamentu ireki eta notario
            aurrekoaren bidez, edota oinordetza ituna dela medio.



9.3. Oinordetza-fiduzia
Bizkaiko auzotasun zibila (foruduna edo ez) baldin badu kausatzaileak, 3/1992
Legeko, uztailaren 1eko, Euskal Herriko Foru-Zuzenbide Zibilari buruzkoaren 13
eta 32. artikuluen arabera,"eskuordeko bidez egin dezake testamentua", hau
da,"eskuordeko bati edo batzuei eman diezaieke oinordekoa izendatu eta
ondasunak banatzeko ardura,eta ondasunon oinordetza-eskualdaketa dela eta,
berari dagozkion beste ahalbide guztiak". Beraz, funtseaneskuordetzada,
kausatzaileak bere konfiantzazko norbaiten alde egiten duena, hiltzen denean
bere oinordetza nahi bezala (muga gutxiago edo gehiagorekin) antolatzeko
beharrezkoak dituen ahalmenak ematen baitizkio.
Egia esan, Bizkaiko ordenamendua ez da mota honetako erakundea jasotzen duen
bakarra. Hain zuzen, arauketa eta irismen desberdinarekin bada ere, Aiarako
zuzenbidean ere aurreikusten da, bertan "botere osoko gozamena" deitzen bazaio
ere (EHFZZL 140-145. art.); Gipuzkoakoan,"komisario bidez
ordenatzea"izenburupean arautzen da (EHFZZL 164-171. art., hirugarren liburuko
III. tituluaren II. kapitulua osatuz); eta Nafarroakoan, berriz, erakundearen
bi aldaera edo mota arautzen dira:fiduziario-komisarioak(Foru Berriko 151 eta
281-288. legeak) etakonfiantzazko jaraunsleak(151 eta 289-295. legeak).
Gainera, beste Zuzenbide zibil autonomikoetan ere ezaguna da; hala nola,
Aragoikoan, Kataluniakoan, Galiziakoan eta Balearretakoan.
Figura guzti horieknomenorokor batekin ezagutzen dira:"oinordetzako fiduziak"
(latinekofides). Guztiak, printzipiopertsonalistarisalbuespen dira, zeina,
Erromako zuzenbidetik sortua izanik, oraindik ere ordenamendu zibil askotan
indarrean denmortis causaoinordetza ordenatzeko. Printzipio horren arabera,
erregela gisa, oinordetzaren eduki guztia kausatzailearen borondateak bakarrik
zehaztu behar du (pertsonalismo materiala) eta, gainera, hark bere kabuz
adierazitakoa izan behar du (pertsonalismo formala); hartara, eremu batean zein
bestean hirugarren batek parte hartzea guztiz baztertua geratzen da. Espainiako
Kode zibilak, Euskal Herrian osagarri gisa aplikatzen denak, 670. artikuluan
hori esan nahi hau ezartzean:"El testamento es un acto personalísimo";ondorioz,
ezin da utzi"su formación, en todo ni en parte, al arbitrio de un tercero, ni
hacerse por medio de comisario o mandatario. Tampoco podrá dejarse al arbitrio
de un tercero la subsistencia del nombramiento de herederos o legatarios, ni la
designación de las porciones en que hayan de suceder cuando sean instituidos
nominalmente".Gogorarazi behar da, hala eta guztiz ere, Kodeak berak salbuespen
garrantzitsu bat jasotzen duela 831. artikuluko printzipio orokorrari buruz,
zeinak hobekuntza egiteko ahalmena ahalorde bidez ezkontide alargunari emateko
aukera arautzen duen; arau hori, hain zuzen ere, Zuzenbide zibil komuna eta
foru-legeria zibilak hurbiltzeko asmoz eman zen bere garaian. Artikulu hori,
41/2003 Legeak, azaroaren 18koak, minusbaliotasunak dituzten pertsonen ondarea
babesteari buruzkoak aldatu du.
***** Aurrekari historikoak *****
Bizkaiko, Aiarako, Gipuzkoako eta Nafarroako oinordetza-fiduzien jatorria
kokatzeko, doktrinak mendetako ohituren praktika aipatzen du, bada, arau-iturri
zaharrenen artean, haiek idatziz jasota Lur Lauko iturrietan bakarrik agertzen
badira ere (1452ko Foru Zaharraren 126. legea, eta 1526ko Foru Berriaren XXI.
tituluko III. legea), lurralde guzti haietan notarioaren aurrean egindako
formulario eta protokoloetan "komisarioaren" figura, erdi aroz geroztik
bereziki, maiz eta erruz erabiltzen baitzen.
Bizkaiko iturriek (eta horiek bakarrik) erregimen berezia emateaz arduratu
izanak badu, segur aski, arrazoi bat: Gaztelako zuzenbidearen eraginez, bere
antzera egitea, kontuan izan behar baita hura zuzenean aplikatzen zela
hiribilduetan eta, osagarri gisa, Lur Lauan ere. Gaztelako zuzenbidean, Errege
Foruak (III. liburuko, V. tituluko, VI. legea) jadanik jasoa zuen
testamenturako ahalordea emateko praktika zabaldua; urte batzuk geroago,
Erromako zuzenbidea nabarmenki jasotzearen ondorioz, jaraunslea eta legatuduna
izendatzeko oinordetzako eskuordetza debekatu egin bazuten ere Partidek (6.
Partidetako III. tituluan XI. legea), 1505eko Toroko Legeek berreskuratu zuten
figura (XXXI-XXXIX -CÁMARA LAPUENTE-). Hala eta guztiz ere, Toroko erregimenak,
oso zehatza izanik, zuhur jokatzen du erakundea arautzean eta, horrela,
batetik, emandako ahalak oso argi eta garbi zehaztutakoak izatea eskatzen du
komisarioen aldetik gehiegikeriak ("fraudes y engaños") ekiditeko, eta,
bestetik, ahala baliatzeko epemuga luzaezina ezartzen du eta, kasurik
hoberenean, oinordetza irekiz geroztik urte bete eta egun bat baino lehen
baliatu beharko da. Toroko Legeetan jasotako araudia, gero, 1567ko Bilduma
Berrira pasako da eta, beranduago, 1805eko Bilduma Txit Berrira.
Hain zuzen ere, Bizkaiko Foru Berriak, komisario bidezko testamentua esanbidez
arautuz, batik bat Gaztelako zuzenbidearen argitan eta eraginez itzalita
geratzeko arriskuan zeuden bi printzipio hauek sendo uztartzea nahi izan zuen:
lehena, ahalordea baliozkoa izango dela nahiz eta "el Testador en su
Testamento, e postrimera voluntad, no haya nombrado, ni declarado a qual de sus
hijos, o decendientes, o successores le hayan de heredar, o los Comissarios
nombrar, y elegir"; y segundo, que, comoquiera que el poderdante podía fallecer
dejando descendientes "o profincos [...] pupilos, y pequeños, y de tal edad, y
condicion, y calidad, que los Comissarios no pueden convenientemente elegir, ni
instituir entre los tales menores, qual es el mas idoneo, o habil, o
suficiente, o conveniente a la Casa, para heredar, o regir toda la Casa, y
Caseria", ahalordea baliatzeko dagoen epea, urte bete eta egun batekoa, kontatu
beharko da haiek adin-gabeak izateari uzten diotenetik. Gainera, lur lauan
ondoren zabaldutako usadioaren poderioz, zeinaren arabera ezkonberriak,
ezkontzako kapitulazioak egiteko garaian, testamenturako ahalordea elkar ematen
zioten ("alkar-poderoso") eta berau baliatzeko ahalmena epemugarik gabe luzatuz
bestalde; ondorioz, legeak ezarritako muga hura apurtu egiten da behin betiko.
***** Funtzioa *****
Bizkaiko, Aiarako, Gipuzkoako eta Nafarroako oinordetza-fiduziak badute,
jatorrian, izateko arrazoi berdina, zeinak argi uzten duen zergatik zabaldu zen
guztietan ohituraren bidetik (LACRUZ BERDEJO): xedatzeko ahalmena ahalorde
bidez emateak badu zentzurik nekazaritzan oinarritutako ekonomia
tradizionalean, oinordekoa aukeratzeko garaian egokiena -gehienetan ondorengo
bat- izendatzeko nahia baitago, horrek jasoko baitu aurreko arbasoen funtsezko
ondarea eta jarraipena emango baitie familiako tradizioei eta leinuari.
Aukeratzeko posiziorik aproposenean gurasoak eta aurre-ahaideak daude, baina
egoera honetan: oinordeko izan daitezkeenak adin nahikora iritsi badira, orduan
bakarrik ezagutu baitaitezke horien gaitasunak eta dohainak. Une hori iritsi
arte, agian komeni da aukeraketa atzeratzea eta, bitartean, gerta liteke
jadanik kausatzailea bizirik ez egotea; horregatik ematen da, badaezpada,
ahalordea. Horren titular petoa, beste subjektu batzuk baztertu gabe, bizirik
geratzen den ezkontidea da; zergatik? Bada, ondasunak ume komunen artean
banatzeko garaian, beste inork baino hobeto ezagutzen baititu horien
merezimenduak eta egokitasuna, eta familiako ondarearen eta egoeraren
komenentziak (LACRUZ BERDEJO).
Begi-bistatik ezin da galdu, bestalde, xedatzeko ahalmena alargunari (edo beste
ahaide bati) emateak titularrari ekarriko dion aginte-posizio indartua
familiaren barruan. Are gehiago horri lotzen bazaio ondasunak erabiltzeko eta
gozatzeko eskubidea eta ahalordeak eskaintzen duen aukera bai jaraunsletzako
ondarea etenik gabe gestionatzeko, bai ezkontza-sozietatean (foru-
komunikazioan, konkista-sozietatean edo, bere kasuan, irabazpidezko
sozietatean) bildutako ondasun komunak multzo gisa eta batera xedatzeko
(ANGOITIA GOROSTIAGA eta CÁMARA LAPUENTE).
Laburtuz, oinordekoa aukeratzeko ahalmena, eta horrekin batera ondarea
kudeatzeko eta familiaren ondareko ondasun guztiez gozatzeko botere zabalak
bizirik geratzen den ezkontideari ematea, ohiko usadioz hartutako erabakia zen,
bai ahaide-taldearen batasuna gordetzeko, bai nekazaritzako (eta, geroago,
merkataritzako edo industriazko) ustiategiaren batasunari eusteko, eta bai
ezkontide alargunaren egoera ekonomikoa zaintzeko.
***** Eraentza juridikoa *****
Orain, EHFZZLak eta NFBak erakunde honi buruz ezartzen duten eraentza
juridikoaren alderdi garrantzitsuenak azalduko dira. Baina, abiatu aurretik,
"testamenturako ahalordea" eta "komisario bidezko testamentua" esapideei
buruzko ohar bat egin behar da, izan ere, Bizkaiko zuzenbidean oso errotua
baldin badago ere, gainerako ordenamendu zibiletan, apropos, ez dira
erabiltzen. Zergatik gertatzen da hori? Bada, komisarioa Bizkaiko Foruan
bakarrik aritzen da kausatzailearen ordezkari post mortem gisa, hau da, de
cuius delakoaren testamentua egiten duen norbait da, hura hil ostean haren
oinordetza ordenatzen duenean. Hala eta guztiz ere, ideia hori, teknika
juridiko zorrotzean, ez da oso zorionekoa, izan ere ezinezkoa baita hildakoaren
ordezkaritzan testamentua egitea, hau da, hildakoa jadanik ez baita existitzen
eta, ondorioz, eragin zibiletarako bere nortasuna iraungi baita jada.
Komisarioak parte hartzen duenean hau gertatzen da (bizkaitarra bada ere bai):
modu konplexuan eta bi gisa-borondateren bidez hedatzen da herentzia; alegia,
batetik kausatzaileak eskuordetza ematen du, oinordetza ordenatzeko eta
ondareaz xedatzeko lehen egintza bat dago, zeinaren ondorioz testamenturik
gabeko delazioa saihestuko den, eta, bestetik, komisarioak emandako xedatze-
egintza dago, oinordetzako prozesua burutzen duena. Azken egintza hori, ordea,
besterena den ondarearen gain erortzen bada ere, izaeraz fiduziarioak berak
bere izenean egindako egintza da, hori egiteko legitimazioa baitu, noski,
aurretik eman den baimen haren arabera (ASUA GONZÁLEZ).
**** Komisario izenda daitekeen subjektua eta izendatzeko modua ****
Gipuzkoako Foruak, lurraldean ohituraz jarraitu den praktikan oinarrituta,
komisarioa hautatzeko aukera subjektuaren arabera murriztu eta ezkontidera
mugatzen duen bitartean (EHFZZL 164.1 art.), Bizkaikoak (EHFZZL 32. art.),
Aiarakoak (EHFZZL 140. art.) eta Nafarroakoak (NFB 281. legea.), aitzinean
gertatu ohi ez bezala, beste ezein pertsonengana ere zabaltzen dute,
familiakoak izan ez arren.
Izendagarri diren subjektuen eremua zabaltzeko erabakia erabat zilegi dela jo
behar da, agian Aiarako kasuan izan ezik: botere osoko gozamenak, erakunde
moduan berez, xedatzeko ahalmena eskuordetzearekin batera, jaraunsletzako
ondasunez gozatzeko eskubidea darama hain zuzen ere, historikoki, gozamena eta
fiduzia batera joaten zirelako ezkontideari esleitutakoan. Baina, oinordetza
ordenatzeko enkargua alarguna ez den beste norbaiti emateko aukera errekonozitu
ostean, fiduzia horrekin batera beti eta kasu guztietan jaraunsletzaren gaineko
usufruktua fiduziarioaren alde esleitzeak zentzu gehiegirik ez du, edo batere
ez, edonolakoa delarik ere bere egoera eta kausatzailearekin duen harremana
(ANGOITIA GOROSTIAGA).
Askoz ere zuzenagoa da (eta figuraren ohiturazko jatorriarekin bat egiten
duena), ildo honetan, Bizkaiko zuzenbidea. Bertan, komisario izendatua izan den
bizirik geratutako ezkontideak bakarrik (testamentugileak kontrakorik xedatzen
ez badu behintzat) izango du jaraunsletzaz gozatzeko eta aprobetxatzeko
eskubidea "sin obligación de prestar fianza" (EHFZZL 105. art.). Kontuan izan,
Lur Lauan, elkar komisario izendatzeko aukera dutela ezkontideek; horri deitzen
zaio, hain justu, alkar-poderosoa (EHFZZL 33. art.).
Izendapena, bukatzeko, testamentuan (notario aurrekoan, Bizkaiaren eta
Gipuzkoaren kasuan) edo eskritura publikoan egin behar da. Eskritura hori izan
daiteke, edo ezkontzako kapitulazioei buruzkoa, edo baita oinordetza-ituna
jasotzen duena ere (EHFZZL 33 eta 165. art., eta NFB 281. legea).
**** Oinordeko posibleak ****
Hasteko, Bizkaiko Foruak, oinordeko izan daitezkeenen multzorik, gero hortik
komisarioak aukeraketa egin behar izanik, zehazteko zamarik ez dio esanbidez
ezartzen kausatzaileari. Izendapenari dagokionez, EHFZZL (44. art.) hau
aurreikustera mugatzen da: boterea baliatzeko eperik ez bada zehaztu, epea urte
betekoa izango da kontatzen hasita testamentugilea hil zenetik, edo hura hil
zeneko adierazpen judiziala eginez geroztik, ustezko oinordeko guztiak adin
nagusikoak badira. Baina, arau horri jaramon gehiegirik egin gabe ere, halako
zamarik badela (alegia, de cuius delakoak fiduzia baliatzeko eremu subjektibo
bat zehaztu behar duela) defenda daiteke logikak berak ematen dituen
oinarriekin: pentsatu, bestela, kausatzaileak bere oinordetza ordenatzeko izan
behar duen erantzukizuna erabat besteren esku utziko lukeela eta kausatzaileak,
noski, bere mortis causa traktuaren gidaritzan parte hartzerik eskatu behar
zaio, hein batean behintzat; eta gutxieneko parte hartze hori, komisarioa
izendatzeaz gain, oinordeko posibleak ere izendatzea izango da hain zuzen ere
(ASUA GONZÁLEZ). Baina, figura hori historian familiaren argitan sortu zela
kontuan izanik, Bizkaiko zuzenbideak aipatze bidez argi eta garbi jarri gabeko
betekizun hori alboratu daiteke kasu honetan: senipartea edo tronkaleko
ondasunak jasotzeko eskubiderik baduten ahaideak uzten baditu kausatzaileak
hiltzeko garaian, orduan ulertu behar baita fiduziarioak ezingo duela inoiz ere
zati askea (hau da, senipartea ez dena) edo tronkalekoak ez diren ondasunak
arrotzen alde erabili. Mota horretako xedapena (hau da, familiaren barruan ez
dauden subjektuen aldekoa) onartzekotan, onar daiteke bakarrik komitenteak
aipatze bidez adierazten badu zein talderen barruan egin behar den aukeraketa.
Aiarako eta Nafarroako ordenamenduetara ere zabal daiteke ondorio hura, antzeko
gabetasuna dutelako (ASUA GONZÁLEZ eta ANGOITIA GOROSTIAGA).
Gipuzkoako foru zibilak, aldiz, komisarioa izendatzea baliozkoa izateko, hau
eskatzen du: edo kausatzaileak pertsona multzo bat izendatzea horien artean
oinordeak izenda daitezen, edo halakorik izendatu ez eta kausatzaileak
nahitaezko jaraunsleak utzi izana (EHFZZL 164.2 art.). Azken hipotesi horri
buruz zehazten du, gainera, komisarioak izendatu beharko dituela oinordekoa edo
oinordekoak kausatzailea hil den unean nahitaezko jaraunsle diren pertsonen edo
horien ondorengoen artetik, derrigorrez, nahiz eta aurreko ahaideak oraindik
bizi eta ondorengo horiek fiduzia-emailearen heriotza ondoren jaiotakoak izan.
Azken aurreikuspen horrek, helburutzat, onuradun izan daitezkeen taldea
handitzea du, horrela baserrirako oinordekorik egokiena aukeratzea errazteko.
Baina, edozein kasutan, konturatu nola, de cuius delakoak zehazten ez badu eta
nahitaezko jaraunslerik egon ezean, komisarioa izendatu izana eraginik gabe
geratuko dela. Modu horretan, oinordetza ordenatzeko erantzukizun osoa besteren
-komisarioaren- eskuetan erabat uztea eragozten da.
**** Kargua egikaritzea ****
Komisarioaren ahalmenak eta betebeharrak
Karguaren izaera dela eta, kausatzaileari dagokio beti komisarioak bere
zeregina nola eta zeren arabera bete behar duen zehaztea; hala ere,
adierazpenik egin ezean, eskuorde emaileak izango zituzkeen ahalmen berberak
izango dituela ulertuko da (EHFZZL 35 eta 166.2 art. eta NFB 151. legea).
Bizkaiko Foruan, esate baterako, komisarioak oinordeko edonor izenda dezake,
beti ere tronkalekotasun printzipioak eta senipartearen ukiezintasuna
errespetatuz (gogoratu, dena den, umerik eta ondorengorik baldin badago,
testamentugilearen esanbidezko baimenik gabe ezin duela arrotzen alde ezer
xedatu, ezta zati askea ere), ondasunak nahi bezala bana ditzake (bai titulu
singularrez, bai titulu unibertsalez), baztertzeak egin ere, zamak eta
ordezpenak ezarri (legezko mugen barruan), ondarea banatu, eta abar (CELAYA
IBARRA). Hala eta guztiz ere, Bizkaiko eta Gipuzkoako zuzenbidearen arabera,
komisarioak ezingo luke errebokatu de cuius delakoaren testamentua, ez osorik
ez zati batean, horretarako espresuki baimendua izan ez balitz (EHFZZL 37 eta
166.2 art.).
Ordenamendu horietan bietan, bestalde, kausatzailea hil (edo epaileak
hildakotzat jo) eta sei hilabeteko epean (EHFZZL 167. art., Gipuzkoarako) edo
izendatua izan dela jakiten duenetik (EHFZZL 36. art., Bizkairako), komisarioak
oinordetzan dauden ondasun, eskubide, karga eta zor guztien inbentarioa egin
beharko du. Oinorde izan daitezkeen pertsonentzat, inbentario hori oinarrizko
berme bat da, hain zuzen ere ondarea osatzen duten ondasunak zein diren
jakinda, beti ere zailagoa izango baita jaraunsletzako ondasunak "xahutzea edo
desagerraraztea". Horregatik, hain zuzen, arau biak izaeraz aginduzkoak edo
bete beharrekoak dira; eta, Gipuzkoan, inbentario hori eskritura publiko
bihurtzeko ahalmena ematen zaio oinordeko izan daitekeenari.
Komisarioak behin betiko onuradunak aukeratzearekin jaraunspena esleitzen ez
den bitartean, jaraunspenak titularrik ez duela ulertu behar da, hau da,
iacente egoeran dagoela jaraunspena. Aldarte horretan azaltzen den arazoa da
erabakitzea ea nork hartu behar duen jaraunsletza administratzeko eta
kudeatzeko ardura: bada, komisario izateari ez zaio lotzen beti zeregin hura,
ez Bizkaian ez eta Gipuzkoan (EHFZZL 40 eta 168. art.), eta horregatik hain
zuzen ere zeregin hura fiduziarioak izango du kausatzaileak aipatze bidez
bestelakorik borondatez adierazten ez duenean eta ezkontide alargunik ez
dagoenean ere bai (lur lauan bederen). Nafarroan, ordea, jaraunspena
administratzeko ahalmena fiduziarioak du, baina beti ere kausatzailearen
ezkontidea edo aurre-ahaidea baldin bada fiduziarioa. Aldiz, fiduziarioak beste
norbaitzuk baldin badira, orduan, eragin horietarako, deituen artean
jaraunspen-erkidegoaren erregelak aplikatuko dira (NFB 287. legea).
Epea
Komisarioak, bere betekizuna, eskuorde emaileak zehaztu dion epean burutu
beharko du bere betekizuna. Bizkaian, eskuordekoa alarguna balitz, eperik gabe
edo bizialdirako eman diezaioke (EHFZZL 44.I art.). Gipuzkoako Foru zibilean
ere, komisarioa ezkontidea balitz, horren "bizitza guztira" zabal diezaioke
emaileak betekizuna burutzeko epea, baldin eta aldi berean ondarearen
biziarteko gozamena ere eman badio (EHFZZL 169.1 art.); argi gera bedi, hain
epe luzea emateak zentzua duela, zehazki, zamatutako ondasunei dagokienez
bakarrik. Ez bada ezer adierazi, epea urtebetekoa izango da kausatzailea
hiltzen denetik edo epaileak hildakotzat jotzen duenetik hasita, oinordeko izan
daitezkeen guztiak adin nagusikoak badira edo burujabeturik badaude; bestela,
oinordekorik gazteenak hemezortzi urte betetzen dituenetik edo burujabetzen
denetik hasita (EHFZZL 169.2 art.). Bizkaiko Foruak, bere aldetik, ordezko gisa
epe berbera ezartzen du, baina kontaketa hasteari dagokionez, askoz ere
zorrotzago jokatuz: deitutakoak adin nagusira iritsi arte atzeratzen da epea
kontatzen hasteko eguna eta "burujabe egitea ez da nahikoa izango horretarako"
(EHFZZL 44.II art.).
Oinordeak aukeratzeko bideak
Gipuzkoako (EHFZZL 170. art.) eta Nafarroako (NFB 286. legea) Foru zibilek,
komisarioak fiduzia balia dezan, bi bide ematen dituzte: eskritura publikoa eta
haren testamentua. Lehen kasuan, komisarioak egindako ordenazioak berehala
sortuko ditu eraginak eta errebokaezina izango da; bigarrenean, berriz,
eraginak hura hil artera atzeratuko dira eta, jaraunslea nor izango den
izendatzea, bizi den artean alda dezake. Baina, fiduziarioak, bere testamentu
partikularrean, bere oinordetzaz gain, de cuius delakoaren oinordetza
ordenatzeko eman zaion epeak ezin du izan agindua betetzeko eman zaion epea
baino laburragoa eta, gainera (Gipuzkoako ordenamenduari dagokionez),
ezkontide-komisarioak bere bizitza osorako gozamenean dituen ondasunak izan
behar dute.
Bizkaiko (46 eta 47. art.) eta Aiarako (140. art.) Foruek ere, "testamentu-
boterea" edo botere osoko gozamena baliatzea baimentzen diote komisarioari
inter vivos edo mortis causa egintza bidez. Hala ere, Bizkaiko ordenamenduak
egintza horiei (bereziki azkenekoei) esleitzen dizkien eraginak eta izaera
hobeto ulertzeko, gogora ekarri behar da, istant batean, figurari buruz hark
duen kontzepzio berezia: gogoratu behar denez, gorputz juridiko horren arabera,
kausatzailearen ordezkari post mortem antzeko bat da komisarioa eta, beraz,
oinordetza testamentu bidez ordenatzea erabakitzen badu, berez de cuius
delakoaren testamentua egiten du. Abiapuntu horrek ondorio bereziak sortzen
ditu, Nafarroako eta Gipuzkoako zuzenbideetan agertzen ez direnak, hauek hain
zuzen ere: lehenik, testamentuko xedapenaren eragina berehalakoa da, eman duena
hil arte itxaron beharrik izan gabe; eta, bigarrenik, modu horretan egindako
izendapena izaeraz errebokaezina da. Bizkaiko Foru zibilak, alargunari bakarrik
ematen dio aukera bere testamentuan gauzatzeko hildakoak emandako testamentu-
boterea, eta, kasu horretan gainera, oinordekoa izendatzeak -komisarioak,
aipatze bidez, bestelakorik adierazi ezean-, berehalako eragina sortuko du eta
errebokaezina izango da (EHFZZL 46.II art.).
Kargua iraungitzea
Xehetasun batzuk gora-behera, Bizkaiko eta Gipuzkoako Foru zibilek, fiduzia
iraungitzeari buruz, kausa berdinak jasotzen dituzte eta horiek, mutatis
mutandis, Aiarako eta Nafarroako ordenamenduetara ere zabal daitezke (NFB 288.
legea). Hauek dira (EHFZZL 48 eta 171. art.):
   1. Lehena: horretarako ezarritako epea bukatzen bada.
   2. Bigarrena: komisarioaren geroztikako heriotza, ezintasun edo ezgaitasuna
      gertatzen bada; kausa hori erabat logikoa da, kargua izaeraz txit
      pertsonala delako (ikus EHFZZL 39. art.).
   3. Hirugarrena: ezkontidea bada komisarioa, ahalordea eman ondoren
      banantzeko, dibortziatzeko edo ezkontza deuseztatzeko demanda aurkezten
      bada; fiduziak oinarrian duen konfiantza apurtzen baita, horrelako
      demandak agerian jartzen duenez.
   4. Laugarrena: komisarioa geroztik ezkontzen bada edo gertatzez ezkonbizitza
      egiten badu, kausatzaileak espresuki aurkakoa adierazi zuenean izan ezik.
      Kausa honek badu arrazoia, izan ere aurrez aurre dauden interesak egon
      baitaitezke eta orduan zaila da komisarioaren inpartzialtasuna bermatzea
      (CELAYA IBARRA).
   5. Bosgarrena: uko eginez gero.
   6. Seigarrena: komisarioa kausatzailearekiko edo haren ondorengoekiko
      oinorde izateko ezduintasuna dakarren kausaren batean sartu bada; horiek
      Kode Zibileko 756. artikuluan daude bilduta.
   7. Zazpigarrena: ahalordean bertan aurreikusitako kausez.
   8. Zortzigarrena: errebokazioz.
Kontuan izan behar denez, komisarioak bere enkargua burutu izan gabe
iraungitzen bada fiduzia (edo zati bati dagokionez bakarrik burutu izan badu),
jaraunsletza osoa (edo zehazki esleitu gabeko zatia) esleitu beharko da
abintestato-delazioari buruzko erregelen bidez. Hala eta guztiz ere, Nafarroan,
NFB 288. legeak hainbat aukera aurreikusten ditu fiduziarioak bere zeregin
nagusia burutzen ez duenena zer egin erabakitzeko. Hauek hain zuzen: lehena,
subsidiarioki fiduzia Ahaide Nagusiek egikaritzea, eta, bigarrena, lehena
posible ez balitz, umeetan zaharrenak eskatzea "deklaratua izan dadila
jaraunsle" edo, umerik egon ezean, zentzu berean egin dezakeen eskaera "etxean
bizi diren gainerako ondorengoetatik zaharrenak, beti ere baztertuak izan ez
badira edo errenuntziarik ez badute egin". Jaraunsle deklaratzea inork eskatu
ezean bakarrik irekiko da legezko oinordetza.


9.4. Oinordetza ituna
Sarrera. Gogoeta orokorrak
Legegileakmortis causaoinordetza antolatzeko modu ezberdinak aurreikusten ditu.
Kausatzaileak berak diseinatu dezake bere oinordetza eta, hala egiten ez badu,
legegileak erabakiko du, kausatzailea hiltzean, transmitigarriak diren
eskubideak eta betebeharrak nori dagozkion. Lehenengoari,borondatezko
oinordetzaderitzo, hots; kausatzaileak berak, legegileak aurreikusten dituen
baliabide juridikoak erabiliz, hil osteko bere ondarea nola banatuko den
erabakitzea. Borondatezko diseinurik ezean,legezko oinordetzajartzen da
martxan, hau da, legegileak kausatzailearen ondarea nola banatuko den xedatzeko
jasotzen duen arau bilduma.Mistoaere izan daiteke oinordetzaren antolaketa,
borondatezkoa eta legezkoa konbinatzen direnean; kausatzaileak bere ondarearen
zati batekiko xedatutakoa eta legeak xedatu gabe geratzen denari buruz
erabakitakoa batuz.

Kausatzaileak, bere hil osteko ondarea nola banatu erabakitzeko eta
erabakitakoa adierazteko baditu hainbat tresna juridiko:testamentua(pertsona-
bakarrekoa edo ermandadekoa),komisario bidezko xedapenaetaoinordetza-ituna.
Azken honek, kausatzailearen eta bere oinordekoaren artean haren oinordetza
arautzea du helburu. Testamentuak ez bezala, oinordetza-itunak kausatzaileari
ahalbidetzen dio, hil aurretik eta bere oinordekoarekin paktua eginez, bere
ondarea nahi bezala banatzea. Horrela, kausatzaileak eta oinordekoak, bakoitzak
bere baldintza, erreserba eta klausulak ezarriz, haren ondasunen xedea
erabakitzen dute. Testamentua, kausatzailearen hil osteko borondatea jasotzeko
euskarri juridiko errebokagarria den bitartean, oinordetza-ituna akordio bat
da:kontratu bat. Oinordetza-itunaren baitan bi borondate biltzen dira,
gutxienez: kausatzailearena eta oinordekoarena. Biek adosten dute
kausatzailearen ondarearen (edo zati baten) hil osteko antolaketa; eta, hain
justuki, adostasunaren oinarrian egindako diseinua izateak bilakatzen du ituna
baliabide errebokaezina. Ituna osatzen duten alderdiek ezingo dute, beraz,
euren kabuz, adostutakoa aldatu, horretarako beste kontratugilearen oniritzia
beharrezkoa izango baita.

Euskal Herrian, berezko Zuzenbide zibila duten beste hainbat autonomia
erkidegotan, zein Europako herrialde batzuetan, berezitasunak berezitasun, era
berean gauzatu izan da itun hau mendetan zehar: familia-ustiapen baten jabe
diren senar-emazteak zahartzen doazen heinean, haien seme-alaben artean
egokiena deritzotena aukeratzen dute ustiapena haren esku uzteko. Gehienetan,
seme edo alaba horren ezkontza izaten da oinordetza ituna sinatzeko aukeratu
ohi den unea. Kontratu edo paktu bidez [oso erabiliak izan dira, honetarako,
ezkontza hitzarmenak], bikote zaharrak aukeratutako seme-alaba oinordeko
izendatzen du eta ondarearen jabetza soila transmititzen dio, haientzat
transmititutakoaren gozamena erreserbatuz [edo jabetza osoa, oinordekoak
kausatzaileak hil arteraino mantentzeko betebeharra bere gain hartuz]. Horrela,
bikote zaharra eta ezkonberria elkarrekin arituko dira elkarbizitzan zein
ustiapen lanetan, azken hauen egokitze prozesua erraztuz, familiaren eta
ondarearen ‘buruzagitza’ aldaketa era automatikoan eta berme ororekin burutu
dadin. Bikote zaharra hil egitean, bikote gaztea, jadanik etxeko lanetan
trebatua, ustiapenaren jabe bihurtzen da. Kausatzaileak bere hil osteko
ondarearen banaketa oinordekoarekin itundu ahal izanak, elkarbizitza zein
elkarlana ahalbidetzeaz gain, familia barneko ondarearen transmisio katea
bermatzen du.

Itun hauen helburu nagusia –gehienetan nekazaritza eta abeltzaintza
ustiapenetan garatua-, familiaren ondarea, belaunaldiz
belaunaldi,osoaetazatiezinatransmititzea da, sistema ekonomiko hauetan
jarduteko ezinbesteko baldintza. Hain zuzen ere, bi dira aipatutako kate-
transmisio hori bermatzen duten elementuak: 1) Alde batetik, oinordetza-ituna
onartu eta arautu egiten duten sistema juridikoek seniparteari dagokionez
jasotzen duten erregulazioa; berau materialki ezabatuz (Nafarroa eta Aiara) edo
eta, portzentaje zehatzak aurreikusita ere, familiaren ondarearen muina
oinordeko bakar bati transmititzeko aukera jasoz (Bizkaia eta Gipuzkoa); 2)
Beste alde batetik, itunak, aldebiko paktua izanik, kausatzaileak adostutakoa
oinordekoaren baimenik gabe aldatzeko ezintasuna bermatzen du, honek,
agindutakoa jasoko duela ziurtzat hartuz. Oinordekoak duen ziurtasun hori da,
hain zuzen, kausatzailea bizirik egonik ituna egiteko arrazoia, ondarearen
transmisioa progresiboa eta egokia izan dadin bermatzen baita. Oinordekoak
kausatzailearen eskutik ikasten du familiaren ustiapenaren buruzagitza bere
gain hartzeko haina eta, hura hiltzean, prest dago bere tokian jartzeko,
ondarearen produkzioak etenik izan gabe. Oinordekoak badaki, ituna sinatzen
duenetik, berari egokituko zaiola, kausatzailea hiltzean, ondarearen kudeaketaz
eta familiaren sostenguaz arduratzea.

Mendetan zehar, oinordetza-ituna izan da, hainbat sistema juridikotan,
familiaren ondareamortis causatransmititzeko gehien erabili den baliabide
juridikoa. Auto-hornidura oinarri duten nekazaritza ekonomiatan, baserria eta
familiaren ustiapena osoa eta zatiezina mantentzea biziraupenerako berme
bilakatzen da. Familiak, baserritik ekoiztutakoa behar du bizitzeko eta,
ustiapenak aurrera egin dezan, ezin da berau, belaunaldiz belaunaldi, seme-
alaba guztien artean banatu. Familiaren ondareak jabe eta buruzagi bakarra
behar du izan belaunaldi bakoitzean haren zatiezintasuna babesteko eta
taldearen biziraupena bermatzeko. Hori da, hain zuzen ere, oinordeko bakarraren
sistemaren arrakasta, hainbat eta hainbat ordenamendu juridikok faltan bota
izan dutena oinordetza banatzeko zurruntasunak eragin duen minifundismo
kaltegarriaren aurrean.

Bereezaugarrieibagagozkio, beraz, oinordetza-itunaaldebiko kontratuadela argi
islatzen da. Kausatzailearen hil-osteko ondarea antolatzea eta banatzea helburu
izanik,mortis causanegozioa etaxedagarria, alegia. Haren baliozkotasunakforma
publikoagaldatzen du eta, bere baitan, oinordetzazko izendapenaz gain,
bestelakoklausulak, kargak, baldintzaketaerreserbakhitzartu ditzakete
alderdiek. Printzipioz, aldebikotasuna dela medio, itunaerrebokaezinada. Hala
ere,mortis causanegozioa izaki, oinordetza-ituna arautzen duten ordenamendu
juridiko guztiek jasotzen dituzte kausatzaileari izendapena errebokatzeko
ahalmena dakarkioten kausa zehatzak, baita izendatzea suntsiarazteko aukera
ere. Finean, oinordetza-itunaren helburua familiaren ondarea osoa eta zatiezina
mantentzea bada, kontratuak jasotzen duen oinordetzazko izendapena aldatzeko
beta aurreikustea xede harekin koherentea da oso, beti ere itunean adostutakoa
betetzen ez badu oinordekoak, hau esker-txarrekoa bada edo eta
kausatzailearekin elkarbizitza aldrebestean.

Oro har, hiru oinordetza-itunmotadaude:oinordetzeko itunakedoitun positiboak,ez
oinordetzeko itunakedouko egitekoaketa, azkenik,hirugarren baten herentziari
buruzko itunak.Bereiz ditzagun, laburki bada ere:

   a. Oinordetzeko itunaedoitun positiboada orain arte azaldu duguna eta
      erabiliena. Itun honenbidez, kausatzaileak bere ondarearen edo ondarearen
      zati baten oinordetza ituntzen du bere oinordekoarekin, hura hiltzean
      oinordekoak bizirik iraungo duenaren baldintzapean. Testamentua ez
      bezala, itun edo kontratu hauek aldebikoak dira eta, esan bezala,
      aldebikotasun horren ondorioz, printzipioz, errebokaezinak.
   b. Ez oinordetzeko itunarenbitartez, ordea, oinordekoa da, kausatzailearekin
      sinatzen duen kontratua dela medio, bere oinordetzazko eskubideei uko
      egiten diena.Uko egiteko itunhauek (itun negatiboakere deitutakoak),
      seniparteak zurruntasunez arautzen dituzten sistema juridiko batzuek
      ahalbidetzen dituzte batez ere, aipatu ondarearen zatiezintasun preziatua
      lortzearren. Familiaren ondarea, derrigorrez, seme-alaba guztien artean
      banatu behar bada, uko egiteko itunaren bidez posible da oinordeko
      bakarraren sistema aurrera eramatea, beti ere, senipartedunek uko egiten
      badiete euren oinordetzazko eskubideei bakar batek izan ezik, hots;
      kausatzaileak aukeratutakoa. Oinordetza-itun positiboa lortzeko aurre-
      pausua izan ohi da uko egitekoa, senipartedunetatik bakar bat askatasunez
      aukeratzeko posibilitatea arautzen ez denean.
   c. Hirugarren baten herentziaren gaineko paktuan [xedatzaileaere
      deitutakoa], hiru dira, ordea, itunaren protagonistak: kausatzailea, bere
      oinordetzazko eskubideei uko egiten dien oinordekoa eta oinordekoa ez den
      hirugarrena. Egiturari erreparatuz, uko egiteko itunaren antzekoa dela
      ondorioztatu daiteke, izan ere, kausatzaileak onetsi egiten du
      oinordekoak uko egitea eta berari dagozkion eskubideak hirugarren bati
      lagatzea, normalean kostubidez.


Aurrekari historikoak

Oinordetza-itunaren hastapenak

Kristo Aurreko asiriar, egiptiar, greziar eta babiloniar zuzenbidetik
eratorritako testu anitzek argi uzten duten bezala, ituna damortis
causaoinordetza antolatzeko lehenengo baliabide juridikoa, testamentua sortu
aurretikoa, alegia. Erromatar zuzenbideak sortzen du testamentua aro
klasikoan,ambulatoria est enim voluntas defuncti usque ad vitae supremun
exitumprintzipiopean -nahiz eta aurreko aroetan oinordetza-itunak arautu eta
erabili-. Testamentuaren sorrerak itunen debekua ekarriko du: borondate-
adierazpenaren hil arterainoko aldagarritasuna salbuespenik gabeko axioma gisa
aldarrikatuz, eta oinordetza itunak kausatzailearen borondatea errebokaezina
bihurtzen duela kontutan hartuta, testamentua bihurtuko da hil osterako
borondatea plazaratzeko modu bakarra. Erromatar zuzenbideak sutsuki defendatuko
du kausatzailearen borondatearen errebokagarritasuna, askatasun printzipiotik
abiatuta.

Oso bestelakoa izango da itun hauen bilakaera herri germaniarretako ohiturazko
zuzenbideetan; oinordetza-itunak, ohiturak sortutako tresna juridikoa izanik,
onarpen zabala jasoko du. Itun hauekiko jarrera eta araudi bikoiztasun honek
egungo nazioarteko ordenamenduetan dirau: alde batetik, Erromatar zuzenbidetik
eratorritako sistema juridikoak daude (Italia, Espainia, Portugal...),
zeinetan, salbuespenak salbuespen, oinordetza itunak debekatuak dauden, nahiz
eta azken urteotan itunak eragiten dituen onurak zeharka lortzeko legezko
erreformak ugalduz doazen [Frantzian, 2006-278 Legea, 2006ko Ekainaren 23koa;
Italian, 2006ko Otsailaren 14ko Legea]; eta, bestetik, itunak onartu eta arautu
egiten dituzten germaniar zuzenbidetik eratorritakoak (Alemania, Suitza,
Austria...).

Oinordetza-ituna Euskal Herrian: Foruak

Euskal Herrian, itunaren onarpena eta erabilera zalantzagabekoa da. Ikerlarien
arabera, XIII. mendetik aurrera Euskal Herriko hegoaldean errege eta jauntxoek,
hiribilduetako biztanleei pribilegio sorta bat eskaintzearren, erabiliko
dituztenforu frankoakizango dira, funtsean, lur lauak ordu arte duen ohiturazko
Zuzenbide pribatua lege idatzi bilakatzera bultzatuko dutenak. Landa lurraren
berezko zuzenbidea bizirik mantentzeko helburuak gidatuta onartuko dira, beraz,
Bizkaian,1452koForu Zaharra, 1505ekoEnkarterrietako ForuaetaDurangokoa[data
ezezaguna], 1574. urtean hirurek bat egiten duten arte 1526koForu
Berriarenaraudiarekin. Halaber, 1373koAiarako Foruaeta 1394koNafarroako Foru
Orokorraere fenomeno horren adibide dira. Gipuzkoan, ostera, ez da euren
ohiturazko zuzenbidea idatziz jasotzeko erabakirik hartuko, ohiturak praktika
juridikoan bizirik dirauen arren.

Zuzenbide pirenaikoareneremupean, Ertaroko Foru hauek landa lurreko biztanleen
beharrizan ekonomikoei aurre egiteko erantzun bateratu eta koherente bat
eskainiko dute. Oinarrian, familiaren ondarearen zatiezintasuna aldarrikatuko
dute, nekazaritzako, abeltzaintzako edo artisau ustiapena baita lur lauko
familia gehienen bizibide bakarra. Izatez, lur lauan, baserriak produkzio eta
kontsumo zelula bat osatu izan du XX. mendeko azken hamarkadak heldu bitartean:
ustiapenak ematen duena bilakatzen da baserrian bizi den familia zabala aurrera
ateratzeko tresna nagusia, bakarra ez denean. Horregatik, arbasoengandik
jasotako ustiapenaren zatiezintasuna bertan bizi den familiaren biziraupena
bermatuko duen elementua izango da, mendetan zehar. Moral kristauaren eraginez,
gizona eta emakumearen arteko ezkontza izango da familia eredu hedatuena: bere
itzalpean ezkontideen familien arteko itun eta aliantzak ugalduko dira,
adostutako ezkontzak, alegia, sendi bakoitzaren ondarearen banaketa orekatua
gauzatzea bilatuko dutenak. Eszenatoki honetan, Foruen
araudiekjabetza,familiaetaoinordetzarenarteko lotura argia islatzen dute.

Oinordetza-ituna, beraz, mendetan zehar familiaren ondarea belaunaldiz-
belaunaldi transmititzeko erabili izan den baliabide juridikoa da, baserriaren
gidaritzan beharrezkoa den ordezpen prozesua gauzatu duena, hain zuzen ere.
Momentuko jabeak seme edo alaba bat aukeratzen du, sexu edo adinari so eginez
baino ardura berriari aurre egiteko egokitasunari erreparatuz, eta, gehienetan,
bederen, hautagaiaren ezkontza aprobetxatuz, hura oinordeko izendatzen du, biok
sinatzen duten itunaren muinean. Hautatuaren anai-arrebak, ordea, ‘baztertuak’
izaten dira, desjaraunstuak izan gabe, familiaren ondarearen zatiezintasunak
berau generazio bakoitzean esku bakar batek gidatzea eskatu izan baitu ehunka
urtetan. Baztertze hori ez da, beraz, anai-arreba horien eskubideak ezabatzeko
tresna gisa kontsideratzen. Aukeratutako oinordekoak, kausatzailearen aginduak
jarraituz, anai-arreba horien eskubideak bermatuko ditu, euren sostengua bere
gain hartuz, edo eta ikasketek, bidaiek, profesioak edo eta ezkontzak
dakartzaten gastuak ordainduz. Bestela ere, kausatzaileak erreserbatuko du
eskubide horiek bermatzeko haina ondare, posible badu.

Foruen araudietan itunak ‘DOHAINTZA’forma hartzen du, hau da; ituna, kategoria
juridiko modernoa izaki, dohaintzaren ‘gorputzaz’ baliatzen da, Foruen garaian,
hautagaiaren aldekomortis causaizendapena bideratzeko. ‘Dohaintza’ hauek
kausatzailearen hil osterako eszenatokia diseinatzeko negozioak dira, beraz, ez
dohaintza soilak, Foruek argi islatzen duten bezala:“dohaintza
hartzaileari”“heredero”eta“succesor en vida”deitzen diote [FZ 109. kapitulua,
FB II. legea, XXIII. titulua],“dohaintza”erabiliz oinordekoari transmititzen
zaionari“herençia”esaten diote [FZ 115. kapitulua, FB I. legea, XXIII.
titulua],“dohaintzak”efikazia galtzen du oinordekoa seme-alabarik gabe hilez
gero [FZ 112. kapitulua, FB XVII. legea, XX. titulua], eta,
gainera,“dohaintzagileen”mantenuaz arduratzen da oinordekoa hauek hil
arteraino, familiaren ondarearen jabetza formala, behintzat, berak baitu [FZ
91, 112 eta 136. kapituluak, FB III. legea, XXIII. titulua].“Dohaintza”hauek,
funtsean,mortis causaizaera dutela argi islatzen den bezala, Foruek beroien
kontratu egitura ere goraipatzen dute [FB II. legea, XXIII. titulua]. Ezkontza-
hitzarmena da, Foruen eskeman, ituna gordetzeko erabiltzen den dokumentuzko
euskarria [FZ 107, 108, 183. kapituluak; FB XII. legea, XX. titulua].

Testamentua ez bezala, oinordetza-ituna ezin du kontratugile batek, bere kabuz,
aldatu edo suntsitu. Bertan adosten denmortis causaizendapena ez da, beraz,
libreki errebokagarria: alderdien borondateak lotzen dituen tresna juridikoa da
ituna, eta soilik Foruek adierazitako arrazoiak direla medio izan dezake
kontratuak atzera buelta. Alde batetik, ituna suntsitua geratuko da oinordekoa
hil egiten bada seme-alabarik eduki gabe, izan ere, kontratuaren helburua
belaunaldiz belaunaldi familiaren ondarea zatiezina mantentzea bada,
ondorengotza faltak bidea itxi egiten dio itunak martxan jarritako transmisio
kateari [FZ 112. kapitulua, FB XVII. legea, XX. titulua]. Kasu honetan, beste
oinordeko bat izendatzeko aukera zabaltzen dute Foruek, aurreko ituna suntsitu
ondoren. Bestalde, Foruok kausatzailearen itunaren muina den oinordekoaren
aldekomortis causaizendapena errebokatzeko aukera eskaintzen diote hura esker-
txarrekoa bada [FZ 115. kapitulua, FB XXI.I legea, XXXIV. titulua], edo eta
kausatzaileari eta bere ezkontideari mantenua ukatuz gero [FB VIII. legea,
XVII. titulua].

Bizkaiko Foruek oinordetza itunaren inguruan [‘dohaintza’, garaiko teknika
juridikoan] eskaintzen duten araudi aberatsak ez du, hala ere, jarraipenik
ikusiko indarrean jartzen ez diren Bizkaiko 1900 eta 1928ko Kode Zibilaren
Eranskin Proiektuetan, 1959ko Araba eta Bizkaiko Konpilazioan ia ito egiten den
arte. Nafarroak, ordea, Foruetan jasotako araudi oparoa 1973ko Foru Berrian
jasoko du, egun indarrean dirauena. Gipuzkoak, bestalde, bere ohiturazko
Zuzenbide pribatua praktikan gauzatzeko idatzizko testu baten babesik gabe
jarraituko du. Egoera honen aldaketa, 1978ko Espainiako Konstituzioaren
149.1.8. artikuluarekin batera etorriko da, eta bertan arautzen den eskuduntza
dela medio, 1992ko uztailaren 1ean Euskal Autonomia Erkidegoko Legebiltzarrak
onartzen duEuskal Herriko Foru-Zuzenbide Zibilari buruzko Legea(EHFZZL),
alegia. Egun indarrean dagoen arau honi, halaber, 1999ko azaroaren 16ko Lege
autonomikoaren bertutez, Gipuzkoako Zuzenbide zibilari dagokion araudia erantsi
egiten zaio. Egungo euskal eszenatoki juridikoa, beraz, bi lege testuk osatzen
dute, oinordetza-itunari bagagozkio: 1992ko EHFZZL –Bizkaia, Aiara eta
Gipuzkoari dagokionez, eta erreforma baten atarian- eta Nafarroako 1973ko Foru
Berria.

Oinordetza-ituna Espainiako Kode zibilean eta euskal legedi autonomikoan

Aurretiaz aipatu bezala, alde handia dago Espainiar estatuko ordenamendu zibil
orokorrak eta euskal lurraldeetan indarrean dauden Zuzenbide pribatuek
oinordetza-itunari eskaintzen dioten tratamenduan. Espainiako 1889ko Kode
zibilak, Zuzenbide erromatarraren debekuaren harira, salbuespenak salbu, atea
itxi egiten dio itunari kausatzailearen borondatezko oinordetza antolatzeko
baliabide juridiko gisa. Euskal Herriko hegoaldeko lau lurraldeetan, aldiz,
arazorik gabe onartu eta arautu egiten da oinordetza-ituna. Azter ditzagun,
banan-banan, araudiok.

Oinordetza-ituna Espainiako Kode zibilean

Espainiar estatuko Zuzenbide zibila erromatar zuzenbidetik eratorritako sistema
juridikoa izanik, eta Napoleonen 1804koCodearen eragin zuzena jasota,
Espainiako 1889ko Kode zibilak oinordetza itunen gaineko debekua argi
plazaratzen du. Horrela, 1271.II. artikuluak, etorkizuneko jaraunspenari
dagokionez, salbuespen gisa, ondasunakinter vivosbanatzeko kontratuak bakarrik
egin ahal izango direla dio, 1056. artikuluaren arabera. Azken artikulu honetan
aurreikusten den ondasun banaketa, ordea, oinordekoen aurrean egiten bada ere,
aldebakarreko negozio juridikoa da, oinordekoen presentziak ez baitu berau
aldebiko kontratu bihurtzen. Doktrinaren gehiengoarentzat, beraz, 1056.
artikuluko ondasun banaketa ez da, 1271.II. artikuluak dioen bezala,
etorkizuneko jaraunspena objektu duen kontratua, hots, oinordetza ituna.

Debeku honen zioa oinordetza itunen aldebikotasuna eta errebokaezintasuna dela
aipatu izan den arren, hots, kausatzaileak bere borondatea hil arteraino
aldatzeko duen askatasunari muga ezartzea, 1271.II. artikuluak lege
kontrakotasuna itunen objektuan oinarritzen du,etorkizuneko jaraunspena.
Horrela, nahiz eta kontratua aldebakarrekoa, errebokagarria edo kostubidezkoa
izan, etorkizuneko jaraunspena baldin badu objektutzat (herentzia osoa edo zati
bat transmititzea badu helburu), 1271.II. artikuluaren arabera oinordetza
kontratua izango da, Kode zibilaren eremuan debekatua. Era berean, lege testu
bereko beste zenbait artikuluk ere debeku hau indartzen dute: 991. artikulua,
herentzia bat onartu edo zapuzteko kausatzailearen heriotzaren ziurtasuna
galdatzen duena; 816. artikulua, nahitaezko oinordekoek haien seniparteari uko
egitea deuseza egiten duena; 1674. artikulua, sozietate unibertsal baten
bazkideen arteko komunikazioa galaraziz herentziaz edo legatuz jasotako
ondasunak badira, eta 658. artikulua bera, zuzenean oinordetza itunak kanpo
uzten baititu oinordetza antolatzeko bideei buruz ari denean.

Hala ere, 1271.II. artikuluak aurreikusten duen debekuak baditu, Kode zibilean
bertan, hiru salbuespen: (1)Ezkontza hitzarmen edo hirugarren batekin
kostubidezko kontratu baten bitartez eginiko hobekuntza, (2)Ezkontza hitzarmen
bidez eginiko hobetzeko hitz ematea, eta, azkenik, (3)ezkontza hitzarmenean
gauzatutako senar-emazteen arteko hil osterako ondasun dohaintzak. Hiru kasu
hauek debekutik aske geratzen diren oinordetza itunak dira. Ezkontza hitzarmen
edo kontratu bidez burutzean errebokaezinak dira, kausatzailearen borondatea
oinordekoarekin (edo beste alderdi kontratugilearekin) lotua geratzen delarik.
Azter ditzagun banaka.

Hobekuntza, berez, errebokagarria da Kode zibilari eutsiz. Baina 827.
artikuluan errebokagarritasun horren salbuespena azaltzen zaigu, baldin eta
hobekuntza hori hirugarren batekin kostubidezko kontratuan edo ezkontza
hitzarmen bidez gauzatzen bada. Horrela, hobekuntza islatzeko tresna juridiko
hauek erabiltzen baditugu (ezkontza hitzarmena eta kontratua), eta, haien
ezaugarriei jarraiki, aldebikoak eta errebokaezinak izanik, kausatzaileak
eginiko hobekuntza aldaezina da. Bere borondatea beste alderdi
kontratugilearenarekin batuz eta herentzia zati bat hitzarmenaren objektua
izanik, oinordetza itun baten aurrean gaude.

Hobetzeko edo ez hobetzeko hitz emateak Toroko XXII Legean du bere sorrera,
egun Kode zibileko 826. artikuluak arautzen badu ere. Hitz emate soil hau
oinordetza itun bat izango da ezkontza hitzarmen bidez gauzatzen den neurrian.
Ezkontza hitzarmena bera errebokaezina denez kausatzaileak bere hil osterako
borondatea aldaezina bihurtzen du, hitzartutakoaren kontra ostera eginiko
xedapen oro baliogabetuz. Agi denez, erabilitako tresna juridikoaren
errebokaezintasuna eta hitzartutako objektua (herentzia edo herentzia zati bat)
dira kasu hauek oinordetza itun bilakatzen dituztenak.

Oinordetza itunaren izaera juridikoa ere antzematen zaio Kode zibileko 1341.
artikuluan arautzen diren senar-emazteen arteko hil osterako dohaintzei,
alegia. Honako honetan ere, tresna juridikoaren errebokaezintasuna (ezkontza
hitzarmena) eta dohaintzaren objektua (norberaren ondare guztia edo zati bat,
etorkizuneko ondasunak tartean) dira, beroiek oinordetza itun izatearen
arrazoi. Hala dio Espainiako Auzitegi Gorenaren jurisprudentziak: AGS 1908
urriak 20, 1954 otsailak 6, 1957 martxoak 27 eta 1960 ekainak 23.

Itun hauen inguruan aldeko eta kontrako jarrerak daude doktrinan. Aurkakoen
aburuz, aipatu itunek norberaren hil osterako borondatea (bere ondarearen
xedeari buruzkoa, alegia) nahi bezain bestetan aldatzeko askatasuna zapuzten
dutela aldarrikatzen dute. Oinordetza-itunak kausatzailearen borondatea era
errebokaezinean lotzen duenez, borondate horren aldagarritasun printzipioaren
aurka egiten du. Gaineravotum mortisaeman daitekeela argudiatzen dute, hots,
oinordeko kontratugileak kausatzailearen ondasunak berari dagozkiola
ziurtasunez jakiteak hau hiltzeko nahia piztu dakiolakoan. Baina eta, nork uka
dezake testamentu bidez izendatutako oinordekoak ere, bereak izango diren
ondasunak lehenago eskuratzearren asmo bera izateko posibilitatea?

Oinordetza-itunen alde beste iritzi asko dago doktrinan, pertsona orori
dagokion borondatearen autonomiaren defentsan oinarriturik. Izan ere, itun
hauek norberari dagokion askatasuna egikarituz gauzatzen diren kontratuak dira,
hil osterako borondatearen aldagarritasun printzipioari nahita uko eginez,
alegia. Bestalde, argudio ekonomiko zein soziologiko ugariz indartua aurkitzen
da itunen aldeko iritzi hau, nekazaritza sistema ekonomikoetan ondareen
transmisio zatiezina eta produkzioa hobekien bermatzen duen bide juridikoa
baita, egun, familiaren enpresa transmititzeko aldarrikatua.


Oinordetza-ituna Euskal Autonomia Erkidegoko eta Nafarroako ordenamendu
zibiletan

Formulazioa

Indarrean dauden araudi autonomiko hauen artean bereizketa argi bat burutu
behar da, Nafarroari eta Euskal Autonomia Erkidegoari dagokionez, alegia.
Nafarroako legegile autonomikoak, esan bezala, 1973ko Foru Berrian arautzen du,
sakonki eta nafar ororen eskura, oinordetza-ituna. Hiru erpinetan banatzen du
erregulazioa NFBk: 1)Propter nuptiasdohaintza (112-118 legeak); 2)Mortis
causadohaintza errebokaezina (166 legea); eta, 3) Oinordetza-ituna (172-183
legeak). EAEn indarrean dagoen EHFZZLk, ostera, legelari ezberdinek burututako
proiektu pribatuen batura izanik, eta kontuan hartuta bere tramitazioan EAE
osatzen duten lurraldeetako Batzordeek erakutsi zuten anbizio politiko eta
sintonia falta, euskal auzotasun zibil bateratuari uko eginez, oinordetza-
itunari gagozkiola lau erregulazio ezberdin aurreikusten dituela azpimarratu
beharra dago:Bizkaiko lur lauari dagokiona (74-83 artikuluak),Aiarako Foruan
ezarritakoa (134 artikulua) etaGipuzkoako Foru Zibilean araututakoa (baserriari
dagokionez, soilik: 179-188 artikuluak); eta,forugabekoentzat, Kode zibilak
ezarritako debekua eta salbuespenak. Bizkaiko eta Gipuzkoako araudiak dira,
hala ere, osoenak, eta hauek hartuko ditugu aintzakotzat, Nafarrarekin
kontrastean, hurrengo lerroetan zehar luzatuko dugun azterketari begira.

Hiru formulazioetatik bizkaitarra da, duda izpirik gabe, desegokiena:“Ezkontza-
hitzarmenez, dohaintzaz edo Eskribau aurreko eskritura bitartez egindako itunez
bana daitezke jarauntsiko ondasunak, guztiak edo batzuk…”(74. art). Alde
batetik, atal honek oinordetza ituna berau egilesteko dokumentuzko euskarriekin
nahastu egiten du (ikus ere, 27. art), izan ere, ezkontza-hitzarmena ez da,
berez, kausatzailearen oinordetza diseinatzeko tresna juridiko aproposa,
kontratugileek oinordetza-itunaren bidez burutzen duten antolaketa gordetzeko
negoziozko euskarri posible bat baizik. Kausatzailearenpost mortemeszenatokia
marrazteko tresna, testamentua eta legearekin batera, oinordetza-ituna da;
euskarriak, berriz, ezkontza-hitzarmena edo eta Eskribau aurreko eskritura
soila. Dohaintza, ordea, Foruek ematen zioten esanahiari fideltasuna erakutsiz,
oinordetza-ituna kontsideratzen du 1992ko Legeak (76. art), behin kategoria
orokorra aipatuta, bere erreferentzia soberan dagoela nabarmena izanik. Eredu
garbiagoa erakusten du, ordea, teknika juridikoari begira, Gipuzkoako araudiari
dagokion 179. artikuluak:“Baserriaren eta hari lotutako ondasunen oinordetzaren
ordenazioa eskritura publikoaz egindako oinordetza-itunaren bidez egin ahal
izango da. Itungileek ezkontzako hitzarmeneko eskritura erabil dezakete helburu
horretarako”.Bestalde, NFBk 172. legean eskaintzen du oinordetza-itunaren
kontzeptua, nahiz eta, berorren definizioa aurkeztu beharrean, paktua dela
medio lortu daitekeena eta, bidenabar, ituna motak zeintzuk diren azaltzera
mugatu.

Hala, legegile autonomikoek ez dutenez oinordetza-ituna deskribatzen,
ondoriozta daiteke, aipatu hutsunea betetzearren, huraoinordetza ordenatzeko
aldebiko tresna dela, zeinaren bitartez itungileen borondateak haien artean eta
adostutakoari lotuak geratzen diren, itundutakoa alde bakar batek, libreki,
aldatu edo suntsitu ezinik, alegia. Itunaren aldebikotasuna (EHFZZL 74, 77, 78,
82, 179, 180, 181, 182 eta 188. art.; NFB 172, 177, 178, 179, 180 eta 182.
legeak), halaber, itungileek hirugarren bat oinordeko izendatzen dutenean ere
izango da azpimarragarria, nahiz eta izendatuaren aldeko deialdiaren izaera
testamentu bidezko bokazioarena izan, kasu honetan (NFB 178. legea).

Araudi autonomiko hauetanitun positiboaizan arren legegileen erreferentzia
sendoena,itun negatiboeketaxedatzaileekbadute tokia araudiotan (EHFZZL 4. art;
NFB 172. legea]. Edozelan ere, itun positiboak oinordekoaren izendapen soila
bilatu dezake, kausatzaileak bere ondarearen gaineko jabetza hilarteraino
mantenduz (EHFZZL 78. eta 182. art; NFB 177.III eta 179.I legeak), edo eta,
izendapen harekin batera ondarearen eskualdaketa bat gauzatu, jabe berria
‘formalki’ bada ere, izendatua izanik (EHFZZL 77. eta 181. art; NFB 177.III eta
179.II. legeak). Oinordekoaren izendapena, hala ere, itungileek adostutako
erreserba, ordezpen, errebertsio, karga eta betebeharrez inguratua suertatu
daiteke (EHFZZL 74. art; NFB 177.I. legea), edozein kasutan ere, kontratugile
bakar baten eskutik, libreki, erroboka ezina izanik.


Izaera juridikoa

XIX. mendean pandektistika alemaniarrak zorrozturiko negozio juridikoaren
suprakontzeptua da, kontratua eta testamentua sabai beraren azpian kokatzeko
helburuari jarraiki, oinordetza-itunaren moldaketa dogmatikoa burutzeko marko
egokia:

   a. Mortis causanegozioa da ituna; kausatzailearen oinordetzaren irekitzea
      kontratuaren egitatezko suposatuaren parte izanik –izendatuak ez dauka
      kausatzailearen heriotza gertatu arte behin betiko eskubiderik honek
      emandakoaren gainean-,de cuius-ak oinordekoari transmititutakoa haren
      jaraunspenaren kontu egiten baita, nahiz eta efektu batzuk ituna sinatzen
      den egunera aurreratu.
   b. Ondarezko negozio juridikoada, gainera, oinordetza-ituna; izan ere, honen
      helburua familiaren ustiapenaren belaunaldiz-belaunaldiko transmisioaren
      inguruan sortzen diren harreman juridikoak diseinatu eta arautzea baita,
      gehienek, kutsu ekonomiko argia dutelarik.Negozio xedagarria, azken
      finean, ituna sinatu aurretik existitzen den eskubide baten aldaketa edo
      transmisioa martxan jartzen duen tresna delako hura, kausatzailearen
      ondarezko eremuan eraldaketa juridiko bat ematea bilatzen duena,
      kontratugileak obligaziozko harreman soil baten protagonista izatera
      murriztu gabe.
   c. Ituna oinordetza prozesuari dagozkion etapa ezberdinek harremanetan
      jarrizbaiezta daiteke, halaber, hark kausatzailea bizirik dagoen
      bitartean pizten dituela testamentuak edo legeak jaraunspen fenomenoa
      kudeatzen duteneande cuius-a hil ostean ematen diren pausuak; izan ere,
      izendapena, bokazioa, delazioa eta onarpenari dagozkion momentuak itunak
      ordezkatzen baititu kontratugileen adostasuna dela medio. Kausatzaileak
      izendatuari eskaintzen dion ‘oinordetzeko eskubideak’ behin-behineko
      titulartasuna suposatzen du honentzat bere borondatea harenarekin lotzen
      duenetik,de cuius-a hil eta gero behin betiko egoera bilakatuz.
      Baieztapen honek ez du indarrik galtzen, gainera, itunaren bidez
      kausatzaileak izendatuaren alde momentuan ondarezko transmisio bat
      gauzatzea erabakitzen badu, izan ere, haren oinordetza irekitzeak
      konfirmatu beharko baititu ituna sinatzean aurreratutako efektuak.


Elementuak

Mugimendurik gabeko itun bati argazki bat atera nahiko bagenio –bere sortze
prozesuari begira-, komenigarria litzateke, ostera, itunaren baliozkotasunari
gagozkiola, bereezinbesteko elementuakzeintzuk diren jakitea,posible diren
elementuekikoargi bereiziz.

Itunaren ezinbesteko elementuak

a) Subjektu parte hartzaileak

Euskal Autonomia Erkidegoan, zoritxarrez, elkarren ondoan bizi diren Zuzenbide
pribatuari dagozkion araudi ezberdinei so eginez, aipatu beharra dago
kausatzaileak, bere oinordetzaren diseinuaren inguruan ari garenez,
forudunauzotasun zibilaeduki behar duela 1992ko Legean aurreikusitako edozein
motatako oinordetza ituna sinatu nahi badu (positiboa, negatiboa edo
xedatzailea), izendatuaren auzotasuna zein den kontuan hartu gabe. Zilegitasun
betekizun hau izanik, beharrezkoa da, gainera, kontratugileekjarduteko gaitasun
osoaedukitzea, baita Nafarroako araudian ere (NFB 173.I. legea).

Oinordetza-ituna,nuntiusedo mezulari bidez sinatu daiteke (NFB 173.II. legea),
beti ere, kausatzaileak bere ezkontide edo bikoteari baimena eskatzeko duen
beharra argi izanda, itunak ondarezko transmisio bat aurreikusten duenean
‘biona’ den ondasun batekiko (komunitatezko ezkontza eraentza ekonomikoen
eremuan).

Itungileen artean ez da, ordea,ahaidetasun harremanikesanbidez inposatzen. Hala
ere, Bizkaiko araudiari begira, nabarmena da, tronkalekotasunak eta seniparteak
ezartzen duten zurruntasuna aintzat hartuz, oinordetza kontratu gehienek
familiarteko izaera mantenduko dutela, deusezak izango baitiramortis
causatronkaleko senideak ez direnen alde onibarren gainean burututako
xedapenak. Itunak ez badauka momentuko eskualdaketarik, ordea, kausatzailea hil
arte ez da posible izango tronkalekotasunak eta seniparteak ezartzen dituzten
mugak gainditu diren jakitea. Edozelan ere, arrunta izan da, mendetan zehar,
kausatzailearen ezkontideak hura hil eta gero, haren izeneanmortis
causaxedatzeko botere bat izatea, komisario papera betez [NFB 177.II. legea].
Oinordetza ituna komisarioaren eskura egongo da aipatu diseinua burutzeko,
noski, baina bere zentzu osoa mantenduko du oinordetza kontratuak komisarioak
ezkontidearekin zeuzkan seme-alaba komunak izendatzeko erabiltzen badu.

b) Edukia

Oinordetza-itunak ezinbestean berecorpus-ean gorde behar duen edukiari
gagozkiola, itun positiboan, hautatuaren alde ematen denmortis causaizendapena
dela esan beharra dago [ala etorkizunean gauzatuko denaren promesa adostua, NFB
183. legea], titulu unibertsalez edo partikularrez. Itun negatiboaren
baliozkotasunari begira, ordea, Bizkaiko araudiari so eginez, kausatzailearen
xedatzeko askatasun osoa helburu izanik [Nafarroan eta Aiaran ez litzateke
beharrezkoa izango seniparte materialik ez baitago, eta Gipuzkoan beste
senipartedunen bazterketa onartzen baita baserriaren transmisiorako soilik],
azpimarratu behar da tronkaleko senide guztiek uko egin beharko lioketela
onibarrekiko duten eskubideari, senipartedunen artean lehentasunezko ‘taldea’
osatzen dutenen uko egitea nahiko izango litzatekeen bitartean. Itun
xedatzaileak, negatiboarekin alderatuz hirugarren baten aldeko ondarezko
xedapen bat gehitzen duen heinean, haren betekizunak bete beharko dituela
nabaria da, bestalde.

c) Forma

Oinordetza-ituna arautzen duten Estatuko beste ordenamendu autonomikoekin
sintonian, EHFZZLk eta NFBk, ituna,mortis causanegozio bat den heinean, eta
kausatzailearen hil osterako borondatearen adierazpenaren egiazkotasuna eta
ziurtasuna bermatzea helburu izanik, Eskribau aurrean egiletsitako dokumentuan
agertu dadin galdatzen dute, itungileek horretarako ezkontza-hitzarmena erabili
dezaketelarik (EHFZZL 74. eta 179. art.; NFB 174. legea].


Itunaren elementu posibleak

Esan bezala, itunaren ezinbesteko elementuekin batera ager daitezke haren
corpus-ean nolanahikoklausulak, erreserbak, kargak, ordezpenaketaerrebertsioak,
euskal arau autonomikoen esanetan. Erantsitako elementu hauen azalpena
plazaratzeko, ordea, negozio juridikoaren teorian esanguratsuenak izan direnak
aukeratu dira:epea,baldintzaetamodua.

a) Epea

Foruetan, egia esan, itunaren bitartez gauzatzen denmortis causaizendapenari ez
zitzaion, bere efikaziari begira, hasierako ez bukaerako eperik jartzen, nahiz
eta, negozio juridikoaren teoriaren arabera, abstraktuki, posible izan. Izatez,
epeak oinordetza-itunak martxan jartzen duen belaunaldiz-belaunaldiko
transmisio katean zentzua dauka, justuki, kate hori aurreikustean, hots; 1526ko
Bizkaiko Foru Berriak azaltzen zuen bezala, kausatzaileak itunaren bidez
bermatzea izendatua hil eta gero [epe ez-ziurra] bere seme-alabek jasoko dutela
hark zuen eskubide bera. Egun, erabilia ez den arren, erabat onartzen da
itunari hasierako edo bukaerako epea jartzeko aukera.

b) Baldintza

Itungileek askatasuna dute, halaber, adostutako ezinbesteko edukiari baldintza
bat gehitzeko, hau da, itundutakoaren efikazia gertaera ezezagun baten menpe
uztea. Gure araudien isiltasuna dela medio, Kode zibilaren erregulazioa dugu
aztergai eremu honetan, bai testamentuari eskaintzen zaion atala (790 eta
hurrengo art.), baita, erremisioz, kontratuari dagokiona ere (1.113 eta
hurrengo art.). Oinordetza-itunari gagozkiola, joko gehien ematen dutenak
baldintza esekitzailea eta iraungitzailea dira. Lehenengoari bagagozkio, itun
positibo baten esparruan, izendatuak kausatzailearen behin-behineko oinordekoa
izatea onartzen du kontratua sinatzen denetik, baina izendapenaren efikazia
aurreikusitako gertaera ez-ziur baten menpe geratzen da. Gertatu bitartean,
izendatuak bere eskubidea defendatzeko akzioak izango ditu, hala ere (KZ 1.121.
artikulua), eta baldintza bete aurretik hilez gero, bere ondorengoei
transmitituko die,mortis causa, itunaren poderioz eskuratutako baldintzapeko
eskubidea. Bizirik dirauela baldintza betetzen bada, oinordekoaren izendapena
‘purifikatu’ egingo da, bere behin-behinekotasuna galdu gabe; eta baldintza
betetzen ez bada, izendapenak ez du efikaziarik izango. Itun negatibo baten
eremuan kontrakoa gertatzen da, ordea. Oinordekoaren uko egiteak aurrera joko
du baldintza esekitzailea betetzen bada, eta ez bada betetzen uko egitea
inefikaza izango da [gutxienez, baldintza nahibadakoa denean], oinordekoak bere
eskubideak mantenduz.

Baldintza iraungitzailearen funtzionamendua, berriz, alderantzizko da itun
positiboari bagagozkio, eta gainera, eman izan duen jokoagatik, EHFZZLk ere
aurreikusten du, zehazki, itungileek berau adosteko aukera, 80 eta 186.
artikuluetan. Kasu honetan, oinordekoaren izendapenak efikazia du hasieratik,
eta soilik galduko du baldintza betetzen bada. Bete bitartean, kausatzaileak
izango ditu eskura bere posizioa defendatzeko beharrezkoak diren akzioak, izan
ere, izendatua baita hark transmititutako ondasunen jabe berria. Ez bada
baldintza betetzen, oinordekoaren izendapenak aurrera jarraituko du baina
kausatzailea hil arte bere behin-behinekotasuna mantenduz. Izendatua hil egiten
bada baldintza bete baino lehen, esekitzailearen suposatuan bezala, bere
ondorengoei transmitituko die ituna dela medio baldintzapean jasotako eskubidea
(EHFZZL 83.I. art; NFB 180. legea]. Itun negatiboari dagokionez, halaber,
kontrakoa esan beharko dugu. Baldintza betetzen bada, itundutako uko egite
efikazak bere indarra galdu eta oinordekoak bere posizioa berreskuratuko du;
baldintza ez bada ematen, aldiz, ‘purifikatu’ egingo da uko egitea eta
oinordekoak bere izaera hori galduko du.

c) Modua
Elementu hau oso erabilia izan da euskal lurraldeetan sinatu diren itunetan,
izan ere, kausatzaileak, oinordeko baten aldemortis causaizendapena eta familia
ondarearen transmisioa gauzatu izan duenean, izendatuari, baserriaren ‘gidari’
berriari, zenbait karga eta betebehar ezarri baitizkio bere ardura betetzeko
moduari begira. Obligazio hauen artean ezagunak dira, hala nola, Foruek
aurreikusitako kausatzailea eta bere ezkontidea mantentzeko beharra, anai-
arreba ‘baztertuei’ diru kantitate bat edo eta mantenua ematearena, edo
familiaren ustiapenari begira kudeatzeko orduan jarraitu beharreko argibideak
(NFB 115. 6), 10) 11) eta 12) legea].


Efektuak

Filma bat balitz bezala, oraingoan, oinordetza ituna mugimenduan aztertzeko
beta dugu, bere efektuen azterketa xume bat egiteko abadagunea, alegia,
analisia bi denbora tarte desberdinetan banatuz: ituna sinatzen denetik
kausatzailea hiltzen den arte dirauena eta honen heriotzatik aurrera zabaltzen
dena.

Itunaren efikazia kausatzailea bizirik dagoen bitartean

Itun positiboari gagozkiola, komenigarriena kausatzailearen eta izendatuaren
egoera juridikoen azterketak bereiztea da, zorren gaineko erantzukizunaren
inguruko aipamena bukaerarako utziz.

a) Kausatzailearen posizio juridikoa

Oinordetza-itunak, aldebikoa eta baliozkoa izanik, hura sinatu aurretik
kausatzaileak egindako testamentu bidezko xedapenak errebokatu egiten ditu,
baldin eta hark ez badu bi xedapen moten arteko bateragarritasuna esanbidez
adierazi [EHFZZL 75 eta 183. Art.]. Errebokatzeko indar honetatik ihes egiten
dute, hala ere, ermandadeko testamentuak, ezkontide bat hura egiletsi eta urte
bete igaro baino lehen hil egiten denean [EHFZZL 72 eta 177. artikuluak],
etamortis causadohaintzak, oinordetza ituna kontsideratzen den heinean (EHFZZL
76 eta 180.2. artikuluak; NFB 166. legea). Ondorioz, ituna egiletsi ondoren
kausatzaileak egindako testamentu bidezko xedapenak soilik izango dira
efikazak, hark kontratuan horretarako ondasun kopuru bat erreserbatu badu.
Erreserbatutako ondarea erabiltzen ez badu, hau hildakoanabintestatooinordetza
irekiko da, kontrako argibiderik ez badago [NFBk, aldiz, izendatuari esleitzen
dizkio 115. 3) legean].Mortis causaxedatzeko kausatzailearen askatasuna aipatu
erreserbari lotua egonik, honekinter vivoseskualdatu nahiez gero oinordekoaren
oniritzia beharko du itunaren bidez momentuko ondare transmisioa burutu badu
bere alde eta [EHFZZL 77 eta 181. art.; NFB 179. legea, zeinak kausatzaileari
edozein tituluz xedatzeko ondasunak erreserbatzea ahalbidetzen dion eta,
erreserba ezean, oinordekoaren baimena galdatzen du], ez badu transmisio hori
burutu, soilik gauzatu ahal izango ditu kostubidezko xedapenak [EHFZZL 78 eta
182. art.; NFB 179. legea].

b) Izendatuaren posizio juridikoa

Atzerago esan bezala, ituna egilesten denetik, izendatutakoa kausatzailearen
behin-behineko kontratu bidezko oinordekoa da, titulu unibertsalez edo
partikularrez,de cuius-aren heriotzak duen eskubideari irmotasuna egotzi arte.
Hala ere, kausatzailea hil baino lehen suertatzen bada oinordekoaren heriotza,
ondorengoei transmitituko die,mortis causa, bere behin-behineko eskubidea eta,
kasuz kasu, kausatzailearen eskutik jasotako ondarea [EHFZZL 83.I. art; NFB
180. legea]. Kausatzailea bizirik dagoen bitartean, halaber, oinordekoak bere
eskubidearen defentsarako beharrezkoak diren akzioak izango ditu eskura.

c) Zorren gaineko erantzukizuna

1.
Itunak momentuko ondare transmisioa ekarri badu, kontratua sinatu baino
lehenago kausatzaileak egindako zorren aurrean, lehenbizi berak erantzungo du
oinordekoari eman ez dizkion ondasunekin, eta, ez badauka zerekin ordaindu,
oinordekoak erantzun beharko du kausatzaileak itunaren bidez eman dionarekin,
hartzekodunen aurrean duen eskusio onura kontuan hartuta. Zorpetua oinordekoa
bada, ordea, bere ondasun guztiekin erantzungo du, kausatzaileak transmititu
dizkionekin ere, noski. Zorrak ituna sinatu ondoren egindakoak badira, berriz,
kausatzailea bada zorduna bere ondare guztiarekin erantzungo du, oinordekoari
transmititu diona kenduta (NFB 115 1). legea, beti ere ‘etxearen’ onuran hartu
ez badira, kasu honetan, Nafarroan, oinordekoak erantzuten baitu]. Izendatua
bada zorduna, ostera, bere ondasun guztiekin erantzungo du hartzekodunen
aurrean, itunaren bidez jasotakoa barne.

2.
Itunak post mortem efikazia badu, ordea, kausatzailea denez ondarearen jabe
bakarra (EHFZZL 78. art), berak hartutako zorren gainean, ituna sinatu
aurrekoak zein ondorengoak izanik, bere ondare guztiak erantzungo du.
Oinordekoa bada zorduna, berriz, honek bere ondare pribatuarekin erantzun
beharko du, itunaren bidez ez baitu ezer ere jasotzen kasu honetan.
Kausatzailea hil ondoren, oinordekoaren nolakotasuna behin betikoa bilakatzen
denez, honek erantzungo dude cuius-aren zor guztien aurrean, inbentario onuraz
baliatuz bere erantzukizuna itunaren bitartez jaso dituen ondasunetara mugatu
ahal izango badu ere.


Itunaren efikazia kausatzailea hil ondoren

Lehenago esan bezala, kausatzailearen heriotzarekin bere oinordetza irekitzea
dator eta, honekin batera, kontratu bidezko oinordekoaren posizioa finkatzen
da, behin betikoa bihurtuz. Ez du, ba, honek, kausatzailearen jaraunspena
onartu behar izango eta ezingo du berau zapuztu ere. Inbentario onuraz balia
daiteke oinordekoa bere erantzukizuna mugatzeko eta ez du, noski, kolazionatu
beharko jaraunspenaren banaketan itunaren bidez jasotakoa (KZ 1.035. art;
EHFZZL 62.3 eta 65. art.).
Itunaren eratorritako inefikazia

Aurreko atalean marraztutako ibilbideak baliozko itun bat baldin badu
abiapuntu, kausatzailearen heriotzarekin bere prozesuari bukaera ipintzen dion
ituna, alegia, euskal araudiek kontratuade cuius-a bizirik dagoen bitartean
inefikaza suertatzea aurreikusten du, bere aurrekari historikoen eta Estatuko
beste ordenamendu autonomikoekin sintonian. Azter ditzagun eratorritako
inefikazia horren kausak:

   1. Itunaren adostutako aldaketa edo iraungitzea. KZ 1.255 eta 1.256.
      artikuluek diotenaren itzalpean, euskal Lege autonomikoek kontratugileek,
      edo haien ondorengoek, adostutako itunaren aldaketa edo iraungitzeari
      erabateko baliozkotasuna ematen diete, beti ere eskritura publikoan
      jasotzen badute [EHFZZL 75.2 eta 184. art; NFB 182.I. legea].
   2. Itunaren ex lege desegitea. Bi bide arautzen dituzte gure lege testuek,
      nahiz eta NFBk terminologia nahasiagoa erabili:

         a. Errebokazioa.Euskal araudiek zerrendatzen dituzte kausatzaileari
            itunarencorpus-ean adostutakomortis causaizendapena bere kabuz
            errebokatzeko zilegitasuna ematen dioten kausak [EHFZZL 79 eta 185.
            art; NFB 182.III eta 118. legeak]. EAEko araudiak arrazoi gehiago
            aurreikusten ditu:1. Kontratugileek itundutako kausak direla medio.
            2. Izendatuari ezarritako kargak eta baldintzak era larrian bete
            gabe uzten badira[hau da, izatez, NFB 115.7) eta 118. legeak
            aipatzen duen bakarra].3. Izendatutakoa ezduintasun edo
            desjaraunspena kausan sartzen bada. 4. Izendatutakoaren jokabideak
            familiako elkarbizitza normala eragozten badu. 5. Izendatutakoaren
            ezkontza banandu, deuseztatu edo dibortziatuz gero, oinordetza
            ituna ezkontza hori dela eta eman bada. Kausa hauetariko bat
            betetzen bada, kausatzaileak dagokion akzio judiziala tarteratzeko
            aukera izango du (bera ez badago, bere jaraunsleek,de cuius-ak nahi
            ez bazuen izan ezik; eta NFBaren araudiari erreparatuz, soilik
            demanda jada jarrita badago), oinordekoaren aldeko izendapena
            desegin eta honi transmititutako ondasuna berreskuratzearren,
            alegia.
         b. Iraungitzea.Kontratugileek adostu dezaketen bezala, EHFFZLk
            itunaope legisiraungitzeko arrazoi batzuk ere eskaintzen ditu bere
            80 eta 186. artikuluetan:1. Izendapena atxikia dagoen baldintza
            indargabetzailea betetzen bada. 2. Izendatua ondorengorik utzi gabe
            hiltzen bada edota, ondorengoak utzita ere, kausatzaileak
            ordezkapen eskubidea ukatu badie. Ituna iraungita, oinordekoa
            zenari transmititutako ondasunak ere kausatzailearen edo honek
            izendatutako hirugarren baten eskuetara bueltatuko dira, kontrako
            akordiorik ez bada. Errebertsio hau NFBk ere aurreikusten du 116.II
            eta 182.II. legeetan.

Edozelan ere, izendapena errebokatu edo iraungi egitean, itunak momentuko
ondare transmisioa ekarri badu oinordekoaren alde, honek gozatutakoedukitza
egoeraren likidazioaburutu beharko dute kontratugileek. EHFZZL 81 eta 187.
artikuluetan eskaintzen duen irizpide bakana itungileen akordio falta dagoen
suposatuetara mugatuz, eta ordezko araudi gisa Kode zibilarena aplikatuz,
ondoriozta liteke ondarearen errebertsioa ez dela izendatutakoak jasotako
fruitu eta probetxuetara zabalduko, ondarea kudeatzeko hark izan dituen gastu
arruntak bere kontu doazen bezala. Hobekuntzak kobratzeko aukera du izendatuak
1992ko Legearen arabera, erretentzio eskubideak babestuta (KZ 453. art).


Itungileen elkarbizitza

Anciane Regimedelakoaren itzalpean kokatzen da euskal Foruek marrazten duten
eskema sozio-ekonomiko-juridikoa, gure legedi autonomikoek fideltasun
nabarmenez jasoa, zeinaren muinean auto-horniduran oinarritzen den familia
konposatuaren baserria eta ustiapena aurki daiteke, kontsumo eta produkzio
unitate mankomunatu bat den heinean. Familiaren biziraupenak ondarearen
zatiezintasunean du itxaropena, belaunaldiz belaunaldi, oinordeko bakarraren
sistema abiapuntu hartuta, oinordetza itunen bidezko izendapen eta transmisioen
bidez lortzen dena, alegia. Izendatuaren ezkontza une egokitzat hartuta, ituna
sinatzeak bikote gaztearen (izendatuak) eta bikote zaharraren (izendatzaileak)
arteko elkarbizitza hastera daramatza kontratugileak, familiaren baserriaren
sabaipean nortasun juridikorik ez duen komunitate edo elkarte moduko bat
sortzera, hain zuzen. Ustiapenak eskaintzen dituen baliabideen eta familia
osatzen duten kideen beharren arteko oreka mantentzeko tresna aproposa
bilakatzen da, beraz, komunitatea, etxean geratzeko aukeratuak izan ez diren
beste seme-alabentzat haien bizitzak aurrera ateratzeko errekurtsoak sortuz.
Baserriaren gidaritza bateratua burutzen dute bi bikoteek gehienetan, zaharren
eskuetatik gazteenetara buruzagitza progresiboki igaroz. Familiako kide guztiek
lan egiten dute, bakoitzak bere indarren arabera: baserriaren ekoizpenak talde
gisa kontsumitzen dituzte eta gastuak ere komunean ordaindu.

Elkarbizitza desegiteko arrazoiak ere egoten dira:a) Familia osatzen duten
kideen arteko ikusiezinak; b) Izendatzaileen heriotza; eta c) Izendatuaren
heriotza ondorengorik utzi gabe, arrazoiok, halabeharrez, oinordetza itunaren
iraungitzearekin bat egiten ez duten arren. Komunitatea hautsi egiten bada,
ituna iraungi gabe, irabaziak erdi bana zatitzen dira bikote bakoitzeko; eta
hortik aurrera, bikote zaharraren mantenua gazteen esku geratzen da (hauek
baitira ondarearen jabe formalak, gehienetan, ituna dela medio burutzen den
transmisioa dela eta) edo bikote zaharrak baserriaren gozamenaren erdia
erreserbatzen du bere mantenuaren berme gisa.

Ikus daitekeenez, zirrikitu gutxi zabalik uzten dituen sistema irudikatzen
zuten gure Ertaroko Foruek, auto-horniduran oinarritutako ekonomia egitura
baten magalean. Aldaketak etorri ere, etorri ziren, hala ere. Ordura arte Eliza
Katolikoak ‘zuzentzen’ zituen sinesmen eta praktikek eraldaketa bortitza
jasaten dute Erreforma eta Kontrarreformarekin, Estatuak hartzen du eta
ikuskatzaile funtzio hori Errenazimendu eta Ilustrazio mugimenduaren eraginez:
hiritar burgesiaren hedatzea, lan-indarraren proletarizazioa eta gizartearen
ehunetan barrena klase ertainen hazkunde ikaragarria dira, dudarik gabe,
industrializazioaren ezaugarri nabarmenenak. Landatik hirietara ematen diren
migrazio mugimenduak, jaiotza-tasaren kontrola eta beherakada, emakumeak goi
mailako ikasketak burutu eta lan munduan sartzea, ezkontidea aukeratzeko
askatasuna eta, laburbilduz, gizarte harreman eta hartu-eman pertsonalen
sekularizazio argia. Ordura arteko familiaren argazkia irauli egiten da:
familia zabalak bidea irekitzen dio familia nuklearra deritzonari, belaunaldi
nagusiak agintaritza galtzen du gazteen ezkontza, lana eta bizitokia
aukeratzeko orduan, merkatuaren indarrak, gehiegizko kontsumoak eta dibortzio
askeak protagonismoa eskuratzen duen bitartean, gure legedi autonomikoek
Ertaroko Foruek diseinatutako eskema ‘tronkaletik’ edaten badute ere, bada
garaia, beldurrik gabe, eta errespetu osoz, gure oinordetza sistema gaurkotu
eta egun indarrean dugun gizartearen eskaerei moldatzeko, gure baliabide
juridikoentzat, betikoez gain, eremu berriak topatzeko, alegia.

9.5. Legezko oinordetza
Ideia orokorra
Hasierako atalean esan bezala, kausatzaileak ez duenean bere oinordetzaren
diseinurik egiten –legegileak horretarako eskaintzen dituen tresnak erabiliz-,
edota eta soilik ondasun batzuekiko egiten badu, legea bera arduratzen da
ondasunen etorkizuna zein izango den adierazteaz. Gure legeria autonomikoari
gagozkiola, Bizkaiak bakarrik dauka eremu honetan berezko araudia, EHFZZL 67-73
artikuluetan (horrek esan nahi du Gipuzkoan eta Aiaran Espainiako Kode zibila
aplikatuko dela borondatezko oinordetza diseinurik ez badago).
Bizkaiko Foruak jasotzen duen araudiaren muinatronkalekotasun printzipioada:
bai bizkaitar forudunentzat (Laudio eta Aramaio Bizkaiko lur laua dira Foruaren
aplikazio efektuei begira), baita bizkaitar forugabeentzat ere, azken hauentzat
tronkalekotasunari dagokionez soilik (EHFZZL 23 eta 25. artikuluak: forudun
auzotasun zibila galtzeak ez du kentzen tronkalekotasun printzipiotik
eratortzen diren betebeharrak iraungitzea). Izan ere, badakigu
tronkalekotasunaren dimentsio estuenean, printzipio horrek legezko oinordetzan
duela, batik bat, eragina. Aragoin eta Nafarroan arautzen den bezala. Ondorioz,
kausatzaile bat borondatezko diseinurik gabe hil egiten bada, legegile
autonomiko batzuk (Bizkaia, Aragoi, Nafarroa tartean) ondasunen etorkizuna
tronkalekotasunaren arabera marrazten dute. Kausatzailearen tronkaleko
ondasunek norabide bat hartuko dute eta tronkalekoak ez direnek, beste bat.
Jakina da, hala ere, Bizkaian, tronkalekotasunak baduela beste hainbat
instituzioetan eragin nabarmena (nahitaezko oinordetza sistema, foru-
komunikazioa etainter vivosxedapen egintzak, doan edo kostubidez
eginikoak).Abintestatooinordetza eremu horietako bat da Bizkaian ere, hots,
tronkalekotasun printzipioak zuzenean eragiten duena. Azal dezagun, beraz.
Kode Zibileko 912. artikuluak azaltzen digu noiz irekitzen den legezko
oinordetza:Lasucesión legítima tiene lugar:

1.° Cuando uno muere sin testamento, o con testamento nulo, o que haya perdido
después su validez.
2.° Cuando el testamento no contiene institución de heredero en todo o en parte
de los bienes o no dispone de todos los que corresponden al testador. En este
caso, la sucesión legítima tendrá lugar solamente respecto de los bienes de que
no hubiese dispuesto.
3.° Cuando falta la condición puesta a la institución del heredero, o éste
muere antes que el testador, o repudia la herencia sin tener sustituto y sin
que haya lugar al derecho de acrecer.
4.° Cuando el heredero instituido es incapaz de suceder.


Kasu hauetaz gain, Bizkaianabintestatooinordetza ireki egingo da, hipotesi
berezi hauetanere:
   1. Oinordeko izendatzeko tituluaren baliozkotasun falta (testamentu
      mankomunatua, hil-buruko testamentua, oinordetza-ituna, oinordetza-
      fiduzia…)
   2. Oinordetza-fiduziaren baitan, kausatzaileak emandako boterea iraungitzea
   3. Mortis causaxedapenen bidez tronkalekotasun printzipioa urratzea,
      deuseztasun zigorra jasoz

Oinordekoen ordena

Behin irekia, legezko oinordetzak argi markatzen du oinordekoen jaraunsteko
ordena. Ahaidetasunaren hurbiltasunarekin lotzen den hurrenkera dugu, bai
Bizkaian baita Kode zibilean ere. Bizkaikoa hartu dezagun kontuan; tronkaleko
ondasunik ez dagoenean indarrean dagoena, alegia:

   1. Ondorengoak: Parte berdinetan. Buruz edo estirpez, ordezkatze eskubidea
      dagoenean.
   2. Aurreko ahaideak: Gurasoak badaude, erdi bana. Bakarrik hauetako bat
      balego, berarentzat dena. Ez badago ez bata ez bestea, bi lerroen artean
      erdi bana. Ez badago seniderik lerro batean, bestera joango da jaraunspen
      guztia.
   3. Ezkontidea: Ez badago lerro zuzeneko ahaiderik, ezkontide alargunak
      jasoko du jaraunspena, tronkaleko ondasunik ez dagoenean, noski.
      Tronkaleko ondasunak badaude, berak seniparteak ematen dizkion eskubideak
      mantenduko ditu beti (gozamen eskubidea, zeinaren dimentsioa beste
      senideak nortzuk diren kontuan hartuta kalkulatuko baita). Ezkontideak
      banatuak bazeuden deialdiak indarra izango du, ez baita ezkontza-lotura
      hautsi. Gauza bera dibortzio akzioa tarteratu bada baina epaia baino
      lehen kausatzailea hil egin bada.
   4. Albokoak:Laugarren graduko mugarekin, tronkalekoak ez diren ondasunak
      alboko bi lerroen artean banatuko dira, erdi bana. Lerro batean ez badago
      seniderik, orduan dena beste lerrora joango da. Lerro bakoitzean,
      hurbileko ahaideek bida ixten diete urrunagokoei. Gradu berekoek parte
      berdinetan oinordetuko dute. Ordezkatze eskubidea egongo da
      kausatzailearen neba-arreben kasuan, hauen seme-alaben alde.
   5. Foru Aldundia

Aipatu hurrenkera tronkaleko ondasunik ez dagoenean ematen da. Baina tronkaleko
ondasunak daudenean, aldatu egiten da, ‘enborrari’ erreparatu egin behar
baitzaio. Ordenan bakarrik egongo dira tronkaleko ondasunari dagokion enborreko
senideak. Beraz, ezkontide alarguna ez da horien artean egongo, ez bada EHFZZL
20.3 hipotesian. Azter dezagun hurrenkera hura nola moldatzen den tronkaleko
ondasunak daudenean:

   1. Ondorengoak: Hauek beti izango dira tronkaleko senide kausatzaileari
      begira. Berdin dio biologikoak edo adoptatuak diren. Ez da bereizketarik
      egiten. Ondorengo hurbilenekoek, lehenengo gradukoek, buruz jasoko dute
      jaraunspena, zati berdinetan. Aldiz, baten bat ordezkatuko badute bere
      ondorengoek, orduan hauek estirpez oinordetuko dute. Ezkontza
      ezberdinetako seme-alabak edo ondorengoak badaude, orduan, beharrezkoa
      balitz (ondasuna beste enborretik datorrelako) erreserbak hartuko dira
      kontuan.
   2. Aurreko ahaideak: Tronkaleko ondasunen oinordetzan, soilik jasoko du,
      ondorengorik ez badago, enborrean kokatzen den aurreko ahaideak, ez
      besteak. Eta hori, enborra gorago hasten bada bakarrik. Kausatzaileak
      hasi badu enborra, ez da joango gorantza legezko oinordetza. Beharrezkoa
      baita, gorantz joateko, gorako norbaitek kausatzaileak baino lehen
      ondasun hori eduki izana. Kausatzaileak guraso biak badauzka eta ondasuna
      bi horiek erositakoa bada, orduan erdi bana, biek hasi baitute enborra.
      Ez zaie alboko senideei emango ondasun hau, ez baitute inolako
      eskubiderik, aurreko beste senide komunik ez baitu enborra hasi.
   3. Alboko ahaideak: Ez badago ondorengorik ezta aurreko ahaiderik, enborrean
      kokatzen diren alboko senideek jasoko dute ondasuna (nahiz eta ezkontide
      alargunak bere senipartetik datorren eskubidea mantendu legez). Laugarren
      gradua izango da muga, kausatzailearekiko. Eta, jakina, kausatzailearen
      eta oinordekoaren aurreko ahaide komun batek eduki behar izan du lehenago
      ondasun zehatz hori, bestela albokoa ez da tronkaleko senide izango.

Ez badago hiru talde horietan sartze den ahaiderik, ondasunak ez dira jada
tronkalekoak izango eta tronkalekoak ez diren ondasunen hurrenkera jarraituko
da (ezkontide alarguna albokoen aurretik sartuz).








