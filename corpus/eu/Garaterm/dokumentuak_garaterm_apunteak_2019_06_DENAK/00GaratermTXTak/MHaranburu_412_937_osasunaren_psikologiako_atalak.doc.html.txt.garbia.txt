                           ****** OSASUNAREN PSIKOLOGIA ******  Haranburu Oiharbide, Mikel          VII. Kapitulua:Osasunarenalderdipsikologikoak Mikel HARANBURU OIHARBIDE  Nortasunaren bereizgarriak 1. Nortasunaren BostBereizgarriHandien eta osasunaren arteko loturei buruzko ikerketen berri ematen dute McCrae eta Stone adituek (McCrae eta Stone, 1997). Autore horien arabera, neurotizismoan altu puntuatzen dutenek emozio negatiboak, hala nola beldurra, lotsa eta erruduntasuna, sentitzeko joera dute, eta gertaera estresatzaileek eragin handia dute haiengan. Hipokondriakoak izateko joera dutenez, sentipen fisiologiko normalak sintoma gisa interpretatzeko joera dute. Sintomen inguruan neurriz kanpo kezkatzen direnez, neurotizismoa ez da gaixotasunarekin objektiboki erlazionaturik agertzen, haren hautemate subjektiboarekin baizik. Kontzientzian altu puntuatzen dutenek, berriz, osasunarentzat mesedegarri diren portaerak agertzen dituzte, hala nola dieta osasungarriak, ariketa fisikoak, sendagaiekiko atxikimendua, zirkulazio- istripu gutxiago eta abar. Atsegingarri izatearen bereizgarriari dagokionez, borrokazaleak direnek bihotzeko gaixotasunak nozitzeko joera handiagoa dute. Esperientziarekiko irekitasuna pazienteak aukeratzen dituen terapiekin erlazionaturik dago, esperientziara irekita dauden gaixoek gehiagotan aukeratzen baitituzte terapia berritzaileak eta alternatiboak. Bestalde, kanporakoitasunak ere badu zerikusia osasunaren tratamenduarekin eta hari buruzko komunikazioarekin, sendagileei gehiago kostatzen baitzaie barnerakoiei informazioa ateratzea kanporakoiei baino. 2. Egozpenak eta osasuna: Cacioppo eta lankideen arabera (Cacioppo, Andersen, Turnquist eta Petty, 1986), minbizia diagnostikatu aurreko sintomen azalpena ematean, gaixo askok beren osasunarentzat mehatxagarriak ez diren azalpenak ematen dituzte. Azalpen horiek, gainera, sintomak anbiguoak direnean gertatzen dira batik bat. Sintoma anbiguoak estresari egozten zaizkio, gaixotasunari baino gehiago, egoera estresatuan gertatzen direnean. Gaixotasuna diagnostikatu ondoren, gaixoak gaixotasunaren zergatia ezagutu nahi izaten du, eta zergatiak egozteko joera izaten du, batez ere gaixotasunaren diagnostiko zorrotza jaso duenean. Gaixotasunaren zergatien egozpenak badu eragina gaixotasunaren garapenean. Gaixoa hobeto egokitzen da gaixotasunera bere egoeraren egozpenak egiten dituenean, eta egokitzapena are hobea da egozpena nork bere buruari egiten dionean besteei egitean baino. Osasun-portaerak izateko motibazioa egoera kontrolagarria dela pentsatzean datza. Zenbat eta kontrolagarriagoa ikusi jokaera bat egoera batean, orduan eta areago konprometituko da gaixoa egoera horretan. Rotter-ek ikaskuntza sozialaren teorian zioen bezala, pertsona batek jokaera bat izateko probabilitatea jokaerak emaitza bat ekarriko duen ustean eta emaitza horrek pertsonarentzat duen balioan oinarritzen da. Jokaerak ekar dezakeen emaitzari dagokionez, barne-kontrola duten pertsonek uste dute emaitza beren jokaeraren mende dagoela; kanpo-kontrola dutenek, berriz, uste dute emaitza egoeraren, zortearen edo kanpoko indarren mende dagoela. Antza denez, barne-kontrola dutenek jokaera osasungarri gehiago gauzatzen dituzte: segurtasun-gerrikoak jarri autoan, ariketa fisiko gehiago egin, etab. Adibidez, MacDonald-en arabera (MacDonald, 1970), “barneko” emakume ikasleek “kanpokoek” baino bi aldiz gehiago erabiltzen zituzten antisorgailuak. Baina “barnekotasun- kanpokotasun” binomioak ez ezik, jokaeraren emaitzaren edo errefortzuaren balioak ere badu garrantzia jokaera gertatuko den edo ez erabakitzeko orduan. Wallston-en (Wallston, 1991) arabera, osasuna positiboki balioztatzen zutenentzat bakarrik zen kontrolaren pertzepzioa jokaeraren determinatzaile. Lau-ren ikerketa batean (Lau, 1988), osasunari balio gutxi ematen zioten emakumeentzat bularraren autoazterketa ez zegoen osasun-kontrolaren usteei loturik; osasunari balio handia ematen ziotenentzat, berriz, bai. Ikerketa zenbaitek depresio, barne-herstura eta babesgabetasun-sentimendu gehiago aurkitu dituzte egozpenik egiten ez dutenen artean (Affleck, Pfeiffer, Tennen eta Fifield, 1987). Dena dela, beste ikerketa batzuek barne-herstura gutxiago aurkitu dute gaixotasunaren zergatien egozpenik egiten ez dutenen artean (Lowery et al., 1992). Emaitza kontrajarri horiek gaixotasunaren faseei ere zor zaizkie neurri batean. Gaixotasuna gertatu berritan zergati bila hasteak ez luke barne-herstura jaitsiko; geroago hasteak, berriz, bai. Bestalde, Brown eta lankideek (R. T. Brown, Kaslow, Sansbury, Meacham eta Culler, 1991) diferentzia hauek aurkitu zituzten gaixotasunaren sintomak kontroletik kanpo zituzten gaixoen artean: beren burua arduradun sentitzen zutenek kontrol metaboliko hobea lortu zuten, egoera kanpoko faktoreei egozten zietenek baino. Nolanahi ere, Taylor eta lankideen arabera (S. Taylor, Lichtman eta Wood, 1984), gaixotasunak aurrera egin ahala, barne-egozpenetik kanpo-egozpenera alda daiteke gaixoa. Gaixoa eritasunaren kontrola galduz doan neurrian, egoera kontrolagaitza zaiola uste izateak lasaitasun handiagoa ematen dio. 3. Autoeraginkortasuna eta osasun-jokaerak: pertsonen egoera afektiboek, jokaerek eta motibazioek pertsonak uste duenarekin lotura gehiago dute objektiboki gertatzen denarekin baino. Autoeraginkortasun hautemanak egoerari aurre egiteko beharrezkoak diren ekintzak antolatu eta egiteko gaitasunari buruzko usteak biltzen ditu. Uste horien arabera erabakiko du subjektuak ekintza bat egingo duen edo ez, eta zenbateraino saiatuko den. Horrela, estresa sortzen duen egoeraren aurrean, pertsona estresatuta sentituko da ez badu bere burua gai ikusten mehatxua kontrolatzeko. Uste badu gertaera negatiboak ezingo dituela kontrolatu, atsekabetu egingo da. Egoera estresatzailea kontrolaezin modura hautemateak subjektuaren sistema autonomikoa aktibatuko du, haren immunitate-sistema ahulduko du eta gaixotasunekiko minberagarriago bihurtuko da (Kiecolt-Glaser et al., 1987). Egoerari aurre egiteko trebetasunak baldin baditu, estresa handitzeak immunitate-sistemaren osagaiak gehitu egin ditzake. Autoeraginkortasun gutxi egozten badio bere buruari, depresioa, barne-herstura eta babesgabetasuna sentituko ditu. Autoeraginkortasun handia egozten badio bere buruari, minaren kontrol handiagoa izango du. Autoeraginkortasuna odolaren presioarekin, bihotz-tasarekin eta sueroaren katekolaminen mailarekin lotuta agertzen da erronka edo mehatxuei aurre egitean. Ildo horretatik, esan daiteke autoeraginkortasun hautemana bular-minbizia detektatzeko jokaerak izateko asmoen iragarle ona dela. 4. Emozioakadieraztekogaitasunaeta osasuna: ikusi denez, beren emozioak inhibitzen dituzten pertsonek gaixotzeko joera handiagoa dute emozionalki adierazkorrak direnek baino (Alexander, 1952; Freud, 1917a; J. J. Gross eta Levenson, 1997). Emozioen adierazpena irizpidetzat hartuta, bi estilo mota bereiz daitezke Byrne-ren Errepresio-Sentiberatze Eskalaren bidez (Byrne, 1961). Estilo errepresibokoek atsekabe gutxi adierazten dute hitzez, emozioen inhibizio inkontzientearen maila altua dute eta barne-herstura sortzen duten kinaden ezagutza kontzienterako atalase altua dute, baina barne-herstura eta estres autonomiko garaia dute, azalaren konduktantziaren eta bihotz-taupaden bidez antzemana (J. W. Pennebaker eta Chew, 1985). Estilo errepresiboa minbiziaren sorrera eta garapenarekin erlazionatuta dago: lotura estua du NK (natural killer = hiltzaile naturalak) zelulen jarduera txikiagoarekin eta minbiziagatiko heriotzarekin (Pettingale, Morris eta Haybittle, 1985). Ikerketa-ildo berean, Temoshok-ek (Temoshok, 1987) minbiziaren diagnosiarekin eta gaixotasunaren prognosi txarrarekin loturik dagoen nortasun tipo baten berri, C tipoko nortasunaren berri, eman zuen. Sintomen aurreko estoizismoa, emozioak adierazi ezina eta babesgabetasun-jarrera ziren nortasun tipo horren bereizgarriak. Temoshok-ek ikusi zuen C tipoko nortasun inhibitzailea minbiziaren patogenizitatearekin erlazionaturik zegoela (Temoshok, 1987). Lotura ikusten zuen aurre egiteko estrategia saiheskor-defentsiboaren eta immunitatearen funtzionamenduaren jaitsieraren artean. C motako nortasuna minbizia jasateko joerarekin erlazionatuta bazegoen, pentsatu zuen emozioen adierazpenak mesedegarri izan behar zuela osasunarentzat. Izan ere, gertaera estresatzaileek sistema immunologikoaren funtzionamendua eraisten baldin badute, eraiste hori gertaera horiei buruz hitz egin edo eztabaidatu ezin denean gertatzen da batez ere (Golding, Stein, Burnam eta Sorenson, 1988; J. W. Pennebaker eta Susman, 1988). Emozioen adierazpenaren eragin onuragarria frogatzen zuten beste ikerketa batzuk:           o Gertaera estresatzaileei buruz hitz egitea onuragarria da             gizabanakoarentzat. Baina, sarritan, behar besteko sostengu             sozialik ez da aurkitzen solasaldi katartikoetarako. Horrelako             kasuetan, adierazpen mota bakartiagoetara jotzen da, hala nola             idaztera. Estresa sortzen dieten gertaerei buruzko sentimenduak eta             pentsamenduak idazten zituzten subjektuak gutxiago hurbiltzen ziren             osasun-zentroetara, pentsamenduez bakarrik edo sentimenduez             bakarrik idazten zutenak baino (J. W. Pennebaker eta Beall, 1986;             J. W. Pennebaker eta Hoover, 1986). Greenberg eta lankideek              (Greenberg, Wortman eta Stone, 1996) emozioen adierazpenak             osasunean dituen efektu onuragarriak frogatu dituzte. Pennebaker-en             arabera (J. W. Pennebaker, 1993), material emozional inhibituaren             adierazpenak osasuna hobetu eta ongizatea eragiten du. Smyth-en             arabera (J. M. Smyth, 1998), estresarekin erlazionatutako             pentsamenduak eta usteak askatasunez adierazteko gaitasunak gutxitu             egiten ditu gertaera estresatzaileen efektu negatiboak osasun             mental eta fisikoan. Idatzizko adierazpenaren onuren artean, umore             ona, trauma osteko estresa gutxitzea, sistema immunitarioa             indartzea eta gaixotasunaren sintomak gutxitzea aipa daitezke.           o Gertaera asaldatzaileez idazten zutenek hobeto funtzionatzen zuten             immunologikoki eta gutxiago hurbiltzen ziren osasun-zentroetara             garrantzi gabeko gaiez idazten zutenek baino (J. W. Pennebaker eta             Hoover, 1986; J. W. Pennebaker, Kiecolt-Glaser eta Glaser, 1988).             Nork bere esperientzia pertsonalez hitz egiteak indartu egiten du             sistema immunitarioaren funtzionamendua (K.J. Petrie, Booth,             Pennebaker, Davison eta Thomas, 1995), eta sintoma fisiko gutxiago             agertzen dira (Greenberg eta Stone, 1992). Oro har, beraz,             gertaera estresatzaileez idazteak onura fisikoak eta psikologikoak             sor ditzake, bai pertsona osasuntsuengan (J. W. Pennebaker,             1993), bai gaixotasun kronikoak dituztenengan (J. M. Smyth,             Stone, Hurewitz eta Kaell, 1999). Nolanahi ere, kontuan eduki             behar da emozioen adierazpenak berak baino gehiago, garrantzi             handiagoa duela adierazpen horri ematen zaion sostengu sozialak.             Bestalde, pertsona batzuek, beren bereizgarri psikologikoak direla-             eta, ez dute idaztetik inongo onurarik ateratzen. Irudi luke,             beraz, bereizgarri psikologikoek eragin moderatzailea dutela.             Beharrezkoa da osagai emozionalak eta kognitiboak sintetizatzeko             gaitasuna edukitzea idazketa narratibotik onurak ateratzeko (J.             Smyth eta Pennebaker, 1999). Egitura antolatua eta narratiboa             behar dute gertaera traumatikoaren pentsamendu antolatua eta             istorio narratiboa eraikitzeko, gertaerak sentipen eta emozio gisa             bizi ordez.           o Etsaitasunaren eta haserrearen ezabatzea hipertentsio             esentzialarekin eta gaixotasun koronarioekin erlazionatu da              (Panagopoulou, Kersbergen eta Maes, 2002). Emozioen adierazpenean faktore anitzek eragiten dute: gazteek helduek baino gehiago adierazten dituzte emozioak; larritasun handiagoko egoeretan, gehiago adierazten dira emozioak; eta baikortasunak adierazkortasun handiagoa eragiten du. Oro har, emozioen adierazpena onuragarria da osasunarentzat. Emozioen inhibizio eta errepresioak, berriz, gorputzaren aktibazio kronikoa eta gaixotasuna eragiten ditu. Izan ere, emozioen inhibizioak sinpatikoaren aktibazio handia eragiten du. Horregatik, gertaera estresatzaileei buruzko aitorpen eta konfidentzia katartikoek lagundu egiten diote psikoterapiaren arrakastari (Symonds, 1954). Nortasun alexitimikoa dutenek erreprimitu egiten dute emozioen adierazpena. Alexitimikoek emozioen informazioa prozesatzeko gabezia neurofisiologikoa dute. Emozioekiko insight gutxi eta haiek ahoz adierazteko gaitasun eskasa. 70ekohamarkadanhasizenalexitimiaterminoaerabiltzen(a:zailtasuna;lexis: hitza;timos:afektua).SifneosetaNemiah- khonakoezaugarrihauekantzemanzituztengaixopsikosomatikoengan: egoeraafektiboahitzezadieraztekoetagorputz- sentipenakafektuetatikbereiztekozailtasunak,fantasia- gabezia,interpretaziopsikoanalitikoekikoerresistentzia,pertsonenartekoharremanzurrunaketaestereotipatuak.Eraberean,toxikomano,alkoholiko,bulimikoetatraumaondorengoestresazutenpertsonenarteanerediagnostikatuzenalexitimia.Krystal- enarabera,alexitimikoennortasunarenhiruarlotanagertzendanahastea: 1)Arlokognitiboan,sinboloakzeinugisaerabiltzendituzte,sormenikgabeetatestuingurupertsonaleanintegratugabe;2)Arloafektiboan,emozioakhitzezadieraztekozailtasunaketagorputz- sentipenaknahizjarduerainpultsiboakbereiztekoeragozpenakdituzte;3)Harremanenarloan,berriz,enpatia- nahasteakdituzte.Alexitimiarenezaugarrinagusiak,beraz,honakohauekdira: pentsamendusinbolikomugatua,xehetasunetaraetakanpokogertaeretarabideratua;fantasiainhibitua,etabulkadenerrepresentazioedotentsioensinbolizazioeragotzia.Subjektualexitimikoakzailtasunakditusentimenduak,tentsioak,desiraketamotibazioahitzezadierazteko.Loturatxikiadubereerrealitatepsikikoarekin,errealitatehorihitzezadieraztekogaitasuneskasadu,etamodufisikoanadieraztenditueskaerak.Alexitimiarenbigarrenmailakoezaugarrienartean,hauexekaipatukogenituzke: “sasinormalitatea”,portaerazurrunaetamendekoa;bestepertsonekikoharremanestereotipatuaketaenpatiarennahasteak;kontrolikgabekoadierazpenafektiboa,elaboraziorikgabekoaetabulkadatsua.Alexitimikoekezduteloturarikezartzenesperientziaafektiboarenetaharenkomunikazioarenartean. ****** Sifneos-ek emozioa, sentimendua eta afektua bereizten ditu: emozioa afektuaren alderdi biologikoa izango litzateke, eta sistema linbikoak arartekotua egongo litzateke; sentimendua afektuaren alderdi psikologikoa litzateke, eta berekin dakar, ezinbestean, neokortexaren jarduera; afektuak, berriz, osagai biologikoak eta psikologikoak ditu, eta emozioaren eta sentimenduaren emaitza izango litzateke. Subjektu alexitimikoek modu bakartuan eta ez-jarraituan agertzen dituzte emozioak, kinadari loturik baina aurretik gertatukoarekin edo ondoren gertatuko denarekin lotu gabe; ezin dute sentimendurik adierazi, ez dute gaitasunik irudiak eta pentsamenduak egoera emozionalarekin lotzeko; amets gutxi egiten dute, bai gauez, bai egunez. ****** Alexitimia azaltzeko, hainbat eredu erabili izan dira: neuropsikologikoa, psikodinamikoa eta soziokulturala: 1) Bostongo eskolako eredu neuropsikologikoaren arabera, sistema linbikoaren (emozioen gunea) eta neokortexaren (hitzaren gunea) arteko lotura desegokia izango litzateke emozioen ezagutza galarazten duena; emozioaren elaborazio psikikoaren zirkuitulaburra eta gorputzaren gehiegizko erantzuna gertatzen da. Taylor-en (S. Taylor et al., 1984) ereduaren arabera, eskuinak direnengan ezker-hemisferioak zuzentzen ditu goi-mailako funtzioak (hizkuntza, logika...), eta eskuin-hemisferioak emozioen eta elementu afektiboen ulermena eta adierazpena arautzen ditu. Sormena gorputz kailukarari esker gertatzen den bi hemisferioen komunikazio zuzenaren mende dago, eta informazioa hemisferio batetik bestera transferitzeko ezintasunetik sortzen da alexitimia. 2) Eredu psikodinamikoaren arabera, gertaera traumatikoen aurrean, izu-ikara primitiboen aurrean eta arrisku errepresentagaitzen aurrean egitura psikikoak hartzen duen defentsa modu bat litzateke alexitimia, eta amaren eta haurraren arteko harremanen nahasteengatik gertatzen da. Eredu horretan, subjektuaren afektuak eta haien errepresentazioak kanporatu egiten dira kontzientziatik, arbuiatu, eta ez erreprimitu, neurosietan bezala. Subjektu alexitimikoengan afekturik gabeko diskurtsoa gertatzen da, eta ekintzek hartzen dute emoziozkoa denaren tokia: afektua ordezkatzaile psikikoaren eta alderdi somatikoaren artean banatzen da. 3) Eredu soziokulturalaren arabera, emozioak kultura guztietan agertzen dira, baina guztietan ez dira psikearen barneko sentimendu moduan agertzen; elkarreraginean gertatzen den espazio sinboliko partekatua eraikitzeko saiakuntzaren porrot gisa ulertzen da alexitimia. Alexitimian faktore sozio- kultural ugarik eragiten dute; hala, lotura estua dago alexitimiaren, gizonezko izatearen, klase maila baxukoa izatearen, depresioaren eta zahartzaroaren artean. Kulturaz gaindiko ikerketen arabera, berriz, norberaren erreferentzia- taldetik kanpo arazo pertsonalak kontatzeko kultura-galarazpena ezaguna da zenbait kulturatan (Japonia, Txina, Korea). Era berean, gutxiengo etnikoak, etorkinak edo errefuxiatuak alexitimiko moduan agertzen dira sarritan. Hitzezko komunikazioa estigmatizatzen den testuinguruetan, adierazpen modu alternatiboak agertzen dira, hala nola gorputzaren metaforak edo somatizazioa. Hala, arteria- hipertentsioa dutenetan nabarmenagoa izaten da alexitimia; artritisa duten paziente askok kontroleko laginak baino gehiago puntuatzen dute alexitimian; Crohn-en gaixotasuna duten pazienteen azpitalde batek alexitimia-maila altuagoa du osasuntsuek baino; bulimikoek kontrol-taldekoek baino gehiago puntuatzen dute alexitimian.  Emozioaren adierazpenaren efektuei buruzko azalpenak ematerakoan, kontuan hartzekoa da eredu kognitiboek diotena. Gertaera estresatzaileek selfaren eta munduaren irudia zalantzan jartzen duten informazio berri asko jartzen dute subjektuaren esku. Hasieran, informazio hori epe laburreko oroimen aktibo eta behin-behinekoan gordetzen da, norberaren eta munduaren irudi finkatuarekin bat ez datorrelako. Traumarekin erlazionatutako pentsamendu, irudi, sentimendu eta afektuen eta traumaren aurretiko eskemen artean desadostasuna dago. Prozesatze kognitiboak gertaerak berriro ebaluatu eta aurretiko eskemak aldatu egin behar ditu. Gizabanako batzuei ezinezkoa gertatzen zaie berregituratze kognitibo hori, eta desadostasun kognitibo iraunkorrean finkatzen dira. Horrela, gertaera traumatikoen pentsamendu sarkorrak etengabe datozkie burura, estres-iturri iraunkor bihurtzen dira, eta gizabanakoa pentsamendu horiek saihesten saiatzen da. Baina saiheste horrek ondorio kaltegarriak eduki ditzake osasunean (Lepore eta Helgeson, 1998). Testuinguru horretan, idazketa espresiboak traumaren esanahia aldatu eta norberaren ikuspegiarekin bateratzen eta aldaketa kognitiboa gauzatzen lagun dezake (J. Pennebaker, Mayne eta Francis, 1997). Idazketa espresiboak gutxitu egiten du pentsamendu intrusiboen eragin emozional eta psikologikoa. Pentsamendu horien ezten emozional pozoitsua galdu egiten da adierazpena testuinguru sostengatzaile batean gertatzen denean. Idazketa espresiboak prozesatze kognitiboa errazten du, eta, hari esker, gizabanakoa ohitu egiten da kinada estresatzaileetara (Bootzin, 1997). Kinada estresatzaileekiko erantzun negatiboak desagertu egiten dira, kinadei testuinguru patxadatsu batean egiten bazaie aurre. Idazketa adierazkorrak bigungailu gisa jokatzen du, kinada estresatzaileekiko kontrol hautemana gehitzen duelako (Greenberg et al., 1996). Trauma bat gertatu ostean, ustekabeko gertaerek gure bizitzaren eraikina edo gure nortasunaren egitura zartatu dutenean, garrantzitsua da gertaera traumatizatzaileari buruzko narrazioak asmatzea. Ikuspegi horretatik, Bruner-ek (Bruner, 2002) ipuinak zergatik kontatzen ditugun aztertu du, eta guk haren zenbait hausnarketa ekarriko ditugu hona. Ipuinak ez dira modu inuzentean kontatzen; ezkutuko zentzu bat dute. Bizitzako gorabeheretan ustekabeko aldaketa bat gertatzen denean, ipuinak behar ditugu gure munduaren forma berrosatzeko. Ipuinak, forma ez ezik, izateko eskubidea ere ematen dio mundu errealean gertatzen denari. Freg-ek “zentzua” eta “erreferentzia” bereizten zituen: lehena konnotatiboa da, eta bigarrena, denotatiboa. Literatura-narrazioek ez digute munduan gertatzen denari buruzko erreferentziarik ematen; gertaerei zentzua ematen diete. Ipuinetatik sortzen da zentzua, eta horrek erreferentzia emango dio ondoren bizitzari. Hala, Oscar Wilde-k dioen moduan, “bizitzak artea imitatzen du”: mundu errealean heroirik eta traiziorik ez dago, ipuinen munduan aurrez sortu ez badira. Narrazioa bizitzaren aurretik doa: pertsona batek bere bizitzaren historia nola kontatzen duen jakinez gero, badakigu nola biziko duen. Narrazioak ezagunetik abiatzen dira, eta posible denean murgiltzen. Narrazio autobiografikoan, iragana eta posiblea elkartzen dira. Bruner-en arabera, nortasunaren Ni-a da guk narrazio bidez landu dugun artelanik onena eta konplexuena. Ni-aren egitura ez da kontakizun bakar batez eraiki; kondaira bat baino gehiago ditugu Ni-ari buruz, eta identitate horiek guztiak bildu egin behar ditugu, identitate horri bizitza guztian zehar eusteko. Ipuina egon dadin, ustekabeko bat behar dugu, espero dugunaren eta benetan gertatzen denaren arteko haustura, arauari dagokionaren eta posible denaren arteko desadostasun eta dialektika. Azkenean, irtenbide bat bilatzen zaio hausturari, desadostasunari edo arazoari, ipuinaren bidez. Bizitza-planaren barruan funtzionatu ez duena kontatuz, hutsegiteak eta sorpresak bezatu eta galdutako itxaropena berreskuratzen dugu. Kondairek gure nortasunaren eta munduaren eredu bat ematen digute. Iragandako bizitzaren edo munduaren historia mitikoa bertute eta bizioen eredu gisa aurkezten da. Kondaira bat kontatzean, nortasuna edo unibertsoa historian integratutzat hartzen da.  Gutako bakoitza eleberri bateko pertsonaiatzat hartzen gaitu Bruner-ek. Gure barruan daramagun pertsonaia deskonposatuz egiten da narrazio bat, eta narrazioei esker heltzen gara gure nortasuna sortu eta birsortzera. Gure nortasuna gure ipuinen emaitza izango litzateke, eta ez barnean aurkitu behar dugun esentzia bat. Geure buruaz kondairak kontatzeko gaitasunik ez bagenu, ez genuke nortasunik edukiko. Korsakov-en sindromean edo Alzheimer gaixotasunean antzeman daiteke kondairak kontatzeko edo ulertzeko gaitasunik eza edo “disnarratibia”. Esate baterako, Korsakov-en sindromean afektuak eta oroimena nahastuta daude; badirudi nortasuna desagertu egiten dela. Kasu horietan, besteengan irakurtzeko, besteek zer pentsatzen duten eta zer sentitzen duten antzemateko gaitasuna galtzen da. Norberaren buruaren ideia eta besteen ideia galtzen da. Ipuinak kontatzeko gaitasuna galdua dutenek beren Ni-a galdu dute. Ipuinak kontatzeko gaitasuna gordetzen dutenek besteekin lotzen dituen nortasuna eraiki dezakete, iraganera modu selektiboan itzul daitezke eta irudikatzen duten etorkizunari aurre egiteko presta daitezke. Ipuinei esker, gure oraina eta etorkizuna eraikitzen, berreraikitzen eta asmatzen dugu. Oroimena eta irudimena nahastu egiten dira. Fikzioak mundu posibleak sortzen ditu, ezagutzen dugun mundutik abiatuta. Narrazioko hitzak ez daude beren erreferenteari estu loturik. Idazlearen edo hizlariaren adierazpenak ez dira, sarritan, orainean eta aurrean dauden gertaerez ari. Bruner-ek dioen moduan, hatzez seinalatzea baino boteretsuagoa da hizkuntza. Zeinuek ez dute beren erreferentearen antzik eduki beharrik. Hitz luzeak animalia txikia adieraz dezake, eta hitz laburrak, animalia handia. Objektuetatik urruntzea eta objektuen antzik eduki behar ez izatea dira gizakiaren hitzaren bereizgarri esentzialak. Sarritan bereizi izan dira intuizioaren ezker-eskua eta arrazoiaren eskuin- eskua: gauzak nolakoak izan ote zitezkeen iraganean eta nolakoak izan litezkeen etorkizunean adierazten digun pentsamendu narratiboa eta gauzen funtzionamenduaren berri ematen duen pentsamendu paradigmatikoa. Osasunari buruzko Mendebaldeko planteamendu tradizionalek planteamendu paradigmatikoari eman diote lehentasuna: datuetan, gertaeretan, objektibitatean oinarritu dira. Gaur egun, ordea, profesionalak hasi dira osasunaren narrazioaren onurak baliatzen. Hala, New Yorkeko Columbia Unibertsitateko Medikuntza Fakultatean, esate baterako, medikuntza narratiboaren programa bat dago indarrean. Izan ere, gaixoen sufrikarioaren zati bat haiek beren gaixotasunaz diotenari sendagileek jaramonik ez egitetik baitator. Orain arte, sendagileek oso kontuan hartu izan dituzte gaixoaren datu objektiboak (erritmo kardiakoa, tentsioa, odol- analisiak, tenperatura...), baina ez dituzte gaixoen kontakizunak entzuten. Gertaerak bakarrik hartzen dituzte kontuan. Osasuna ikuspegi narratibotik tratatzen denean, gaixoak esateko duena entzuteari lehen mailako garrantzia ematen zaio, eta hartatik abiatuta pentsatzen da zer egin daitekeen. Medikuntzako ikasprograma zenbaitetan bada aspalditik antropologiako ikasgai bat, hainbat kulturatako sendatze-praktikei buruzkoa. Baina azken urteetara arte ez da antropologorik inplikatu medikuntzaren praktikan. Eta gauza bera esan daiteke osasunaren munduan lan egiten duten psikologoez. Psikologoek ospitaleetan egiten duten lana unitate berezi batzuetara mugatzen da: Minaren unitatea, Psikoonkologia...  5. Arriskuaren pertzepzioa eta portaera osasuntsua: subjektuei galdetzen zaienean ea haiek antzeko zirkunstantzietan dauden besteek baino gaixotzeko arrisku handiagoa ala txikiagoa duten, batez bestekoak baino arrisku txikiagoa dutela erantzuten dute . Isuri edo alborapen horrek arriskuak hartzera eramaten ditu. Gazteek beren minberakaiztasunaren pertzepzioak bultzatuta hartzen dituzte arriskuak (Quadrel, Fischhoff eta Davis, 1993). Gaixotasunaren fisiologia eta fenomenologia ulertzeak lagundu egiten du tratamenduarekin konprometitzen. Beharrezkoa da gaixotasunaren arriskuei buruzko jendearen teoriak ezagutzea osasunaren arriskuei buruzko informazioa hautatu eta komunikazioak prestatzeko. 6. Istripuetan eragina duten faktore psikologikoak: arrisku gehienetan sartzen diren haurren gurasoek beste gurasoek baino segurtasun-neurri gutxiago hartzen dituzte. Guraso asko ez dira istripu-arriskuez jabetzen, eta haurrei ez diete segurtasun-portaerarik erakusten (Peterson eta Roberts, 1992). Nerabezaroan istripu-arrisku handiagoa izaten da. Nerabeek badute hilezkor edo ukiezin izatearen sentimendu indartsu bat. Autonomia lortuz eta lagunekin identifikatuz doazen neurrian, lagunen presioa gero eta handiagoa da arriskuak hartzeko. Istripurako arriskua ikusten dutenean ere, lagunen artean onarpena lortzea garrantzitsua da arriskua saihestea baino. Istripuen kostua handia da, edozein ikuspegitatik begiratuta ere. Istripu katastrofikoen ondoren, ugaritu egiten dira istripu-arriskuak saihesten ikasteko programak. Dena dela, programa horien eraginkortasuna zalantzazkoa da, ez baita nahikoa jarrerak eta informazioa bakarrik kontuan hartzea nerabeek istripu-arriskuen aurrean duten jokaera aldarazteko; kontuan hartu behar dira, halaber, jokaeraren sostengu soziala, portaera alternatiboak, portaera-aldaketaren izaera mailakatua, etab. 7. Osasun-zerbitzuen erabilera: osasun-zerbitzuen erabilera adinari, generoari, hezkuntzari, erlijioari, etniari, egoera edo maila sozioekonomikoari, sostengu sozialari eta osasun-zerbitzuen urruntasun edo hurbiltasunari lotuta dago. Dibortziatuak, alargunak, langabeak eta elbarriak sarriago joaten dira osasun- kontsultara. Adinean aurrera egin ahala, jendeak gehiago jotzen du sendagilearengana. Emakumeek gizonek baino gehiago jotzen dute zerbitzu horietara, eta sintoma gehiagoren berri ematen dute. Sostengu sozial txikia dutenak gehiago hurbiltzen dira kontsultetara. Etxean animaliak dituztenek ere gutxiago jotzen dute kontsultetara. Familia batzuetako pertsonek besteetakoek baino galdera gehiago egiten dituzte, eta joera horri eutsi egiten zaio belaunaldiz belaunaldi. Gaixotasun motak ere badu eragina. Zerbitzu medikoak maizago erabiltzen dituztenek, gertaera estresatzaile gehiago bizi ez badituzte ere, okerrago egiten diete aurre gertaera horiei, sostengu familiar eta sozial txikiagoa dutelako. Paziente somatizatzaileak, berriz, gorputzeko sintomen bidez komunikatzen dira, beren sentimenduak hitzez agertzeko zailtasunak baitituzte. Hala, alexitimia somatizazioarekin, hipokondriasiarekin eta depresioarekin positiboki erlazionatuta agertzen da (Bach eta Bach, 1995). Alexitimikoek zailtasunak dituzte afektuak hitzez adierazteko eta fantasiak lantzeko. Sentimenduak identifikatu eta hitzez deskribatzeko zailtasunak; sentimenduen eta emozio-aktibazioaren gorputz-sentipenen artean bereizteko zailtasuna; fantasien urritasuna eta kanporantz zuzendutako estilo kognitibo zehatza. Alexitimia gehiago agertzen da beheko klaseetakoen artean, heziketa eskasa dutenetan (Kauhanen, Kaplan, Julkunen, Wilson eta Salonen, 1993), gizonezkoetan (Salminen, Sasijarki, Aairela, Toikka eta Kauhanen, 1999) eta zaharretan (Joukamaa, Saarijarvi, Muuriaisniemi eta Salokongas, 1996), goiko klaseetakoen artean, heziketa-maila altua dutenetan, emakumeetan eta gazteetan baino. Hipokondriasia gorputzeko sintomak gaizki interpretatzean datza. Gaixotasun larri bat edukitzearen beldurra edo ideia sei hilabetez gutxienez eduki behar da. Kontrol-premia gehiegizkoak eta ziurtasun-gabeziaren edo anbiguitatearen tolerantzia txikiegiak (Starcevic, 1990) hipokondriasia eragiten du. Hala, osasun ona izateko, sintomarik ez dela eduki behar pentsatzen da. Bereizgarrien artean nabarmentzen direnak, barne-herstura, depresioa, pentsamendu paranoidea eta histrionismo-maila altuak dira. 8. Gure organismoa mikroorganismoen erasopean dagoenean ere, haren sistema immunologikoari esker osasuntsu jarraitzen dugu askotan. Gure gorputzari arrotz zaizkion substantziak detektatzeko, zelula espezializatuak ditugu. Sistema immunologikoak minbizi-zelulei ere egiten die aurre. Sistema horrek barneko eta kanpoko erasoen kontra babesten gaitu. Immunitate naturalak eta eskuratuak norberaren zelulak eta kanpokoak bereizten dituzte, eta, horregatik, antigenoak edo kanpoko erasotzaileak detektatzean, erantzuna prestatzen dute. Sistema immunitarioak bereizi eta ezabatu egin behar ditu material arrotzak. Odoleko zelula zuriak edo leukozitoak dira zelula immunitarioak: linfozitoak (T linfozitoak, B linfozitoak eta NK zelulak) eta fagozitoak izan daitezke. Alde batetik, fagozitoen (makrofago eta monozitoen) berezitasunik gabeko immunitatea dugu, arrotza den guztiari erasotzen diona: bakterioak, birusak, onddoak, etab. Hiltzaile naturalek (naturalkiller: NK) ere minbizidun zelulei eta birusez infektatuta daudenei eraso eta ezabatu egiten dituzte. Fagozitoek zeluletara sartu aurretik erasotzen diete gorputz arrotzei. Gorputz arrotzak zeluletara sartzen direnean, hiltzaile naturalek erasotzen diete. Bai fagozitoak, bai hiltzaile naturalak, espezifikotasunik gabeak dira, ez dira bereizleak. Immunitate bereizlea antigeno mota espezifikoak detektatzeko gai den immunitatea da. Linfozitoak arduratzen dira horretaz. Immunitate humorala linfozito mota berezi batek (B zelulek) sortutako antigorputzen edo immunoglobulinen bidez gauzatzen da. A antigorputzak edo immunoglobulinak (IgA) gorputzaren azala babesten du antigenoetatik. E immunoglobulinak inguruko antigenoetatik babesten ditu azala, muki-ehunak eta birikak. T zelula timo guruinean sortzen den linfozito mota bat da, gorputzeko minbizi-zelulak detektatu eta ezabatzen dituena. Psikoimmunologiak faktore psikologikoen, nerbiosoen, endokrinoen, sistema immunitarioaren eta osasunaren arteko loturak aztertzen ditu. Bizitzako gertaera estresatzaileek (dolua, dibortzioa, azterketak, objektu fobikoak...) eragina dute sistema immunitarioan. Hala, azterketa garaian ikasleen NK zelulen beherakada eta T linfozitoen nahasteak gertatzen dira (Kennedy, Kiecolt-Glaser eta Glaser, 1988). Sistema immunologikoaren aldaketak gertatzen dira, halaber, lanbidearen estresagatik, etsipenak jotako gaixoak zaintzeagatik edo lanik gabe gelditzeagatik. Adibidez, Alzheimer gaixoen familiako zaintzaileek sistema immunologiko ahulagoa dute (Kiecolt-Glaser eta Glaser, 1987). Pertsona baten sistema immunologikoaren modulazioan garrantzirik handiena duten faktore psikologikoak ukatze errepresiboa, kontrol-lekunea eta aurre egiteko estiloak dira. Hala, kanpoko estresatzaileei hainbat erantzun mota ematen zaizkie, nortasunaren barneko prozesuen arabera. Adibidez, tentsioa sortzen duen egoera batean, pertsona baten immunoglobulina igo egin daiteke eta beste batena jaitsi. Izan ere, IgA-ren jariatzea positiboki erlazionatuta dago positibo gisa hautemanak diren gertaerekin, eta negatiboki erlazionatuta negatibo gisa hautemanak direnekin. Egoera estresatzaileei aurre egiteko aurkako modu horiek defentsa-mekanismoen bidez azal daitezke. Subjektu batzuek erronkatzat hartzen dituzte egoera problematikoak, eta haiei aurre egiten saiatzen dira; beste batzuek, berriz, mehatxu gisa bizi dituzte, eta ihes egiten saiatzen dira. Arreta arazoetan jartzen duen estrategia darabiltenak estresatzaileari aurre egiten saiatzen dira. Arreta emozioetan jartzen duen estrategia darabiltenak, berriz, estresatzaileari berari baino gehiago, emozio negatiboei aurre egiten saiatzen dira. Bestalde, arreta emozioetan jartzen duen estrategiak lotura positibo indartsua du hainbat neurri psikopatologikorekin. Gainera, gaixotasun sendaezinak dituztenek, hala nola HIESa (Hartutako Immunoeskasiaren Sindromea), denbora luzeagoz irauten dute bizirik arazoei erreparatzen dien estrategia darabiltenean emozioei erreparatzen dien estrategia darabiltenean baino. Afrikan, bostetik bat Hartutako Immunoeskasiaren Sindromearen birusarekin infektatuta dago. 2000. urtean, 40 milioi pertsona inguru ziren munduan birus horrekin infektatuak. Gaixotasun hilgarria da, baina hiltzen duena ez da gaixotasuna bera, gaixotasunak eragindako immunitate-sistemaren ahultzea baizik. Arazo psikiatrikoak arruntak dira GIB infekzioa duten pazienteetan. GIBa dutela diagnostikatzean, suizidio-arriskua areagotu egiten da, hainbat arrazoirengatik: sostengu soziala galtzeko beldurra, itxura fisikoarekiko kezka, lana galtzeko beldurra, gizarte-bazterketa. GIBa hartzeko beldurrez bizi direnek ere arazo psikologikoak dituzte. Bestalde, estigma sozialak GIBarekin infektatuta dagoen pertsonaren familia ere ukitzen du: auzokoek baztertu egiten dute. Gaixotasuna ezkutatzen bada, estigma soziala saihesten da, baina beste arrisku batzuk jartzen dira agerian. 9. Alergia sortzen da alergeno edo antigeno deituriko agente espezifiko baten aurrean organismoak gehiegizko erreakzio immunologikoaz erantzuten duenean. Alergietan, E immunoglobulina (IGE) proteinaren ezohiko igoera gertatzen da. Osasun normaleko pertsona batek miligramo bat odoleko 0,3 mikrogramo IgE baditu, alergia duen pertsona batek 12 mikrogramotik gora ditu. Gehikuntza horrek larruazalaren hantura eragiten du (ekzema), bronkioetako airearen pasabidea estutzen du (asma) eta gihar leunen basodilatazioa eragiten du (anafilaxia). Horrela sortzen dira, besteak beste, albite sukarra, urtikaria, errinitisa, etab. Batzuetan, erreakzio alergikoak IgE-aren ezohiko gehikuntzarik gabe gertatzen dira, adibidez, histaminaren eraginez. Nolanahi ere, sintoma fisikoekin batera, sintoma psikologikoak ere agertzen dira alergietan: depresioa, izua, tristura eta barne-herstura. Alergiekin erabiltzen diren tratamendu fisikoen artean, aipatzekoak dira honako hauek: alergenoak saihestea, alergenoekiko desentsibilizazioa, antihistaminikoak erabiltzea. Tratamendu psikologikoen artean, emozioen tratamendua eta portaeraren medikuntza erabili dira, tratamendu eraginkorrak biak (Schmidt-Traub eta Bamler, 1992); hipnosia ere erabili izan da; gurasoen eta haurraren arteko harremanek alergien sorrerarekin duten zerikusia ere aztertu da (Faleide, Galtung, Unger eta Watten, 1988). Alergenoak, beraz, kanpokoak edo barnekoak izan daitezke. Dermatitis atopikoaren kasuan, amaren eskuragarritasun emozionalik eza, emozioak –haserrea, adibidez– adierazteko zailtasuna eta estres emozionala aztertu dira gaixotasuna sortzen eta garatzen duten faktoreen artean. Beraz, emozio indartsuen eta zenbait gaixotasunen arteko lotura –dermatitis atopikoa, adibidez– agerian geratu da (Horne, White eta Varigos, 1989). Horregatik erabili izan dira tratamendurako teknika kognitibo- konduktualak: bioatzeraelikadura, erlaxazioa eta ohituren aldaketa. 10. Osasunarekin lotutako portaerak: ariketa fisikoa, dieta, azterketa praktikoak, txerto bidezko immunizazioa, segurtasun-neurriak, alkohol- eta droga-kontsumoari dagozkion portaerak osasunarekin zuzenki lotuta daude. Adibidez, tabakoa erretzeak eragin zuzena du osasunean. Baina badira beste portaera batzuk ere osasunean eragina dutenak; adibidez, haserrea adierazteko moduak zerikusia eduki dezake bihotzeko gaixotasunarekin edo minbiziarekin (Eysenck, 1988). Portaera batzuek berehalako eragina dute osasunean; beste batzuek epe luzera eragiten dute. Walker, Sechrist eta Pender-ek (Walker, Sechrist eta Pender, 1987) Health-PromotingLife-styleProfile (HPLP) eredua garatu zuten; osasunarekin erlazionatutako jokaeren sei dimentsio ebaluatzen ditu: autoeguneratzea, osasunaren ardura, ariketa fisikoak, elikadura, pertsonarteko sostengua eta estresaren kudeaketa. Prochaska eta DiClemente- k osasunarekin erlazionatutako portaeren aldaketa-ereduaren estadioak aztertu dituzte (Prochaska eta DiClemente, 1984): 1) Aldaketaz pentsatzen ez den kontenplazio aurreko estadioa; 2) Aldaketaz pentsatzen den kontenplazio- estadioa; 3) Ekintza-aroa; 4) Mantentze-aroa. Aldaketaren eredu hori mendekotasun-jokaerei aplikatzen zaie: erretzea, alkoholismoa, bulimia, droga- kontsumoa, eguzki-kremaren erabilera, ariketa fisikoak eta pisuaren kontrola.  ****** 11. Gaixotasun kronikoak eta larriak ****** 11.1. Gure gizartea osasunaren arloan aurrerapenak egiten ari den neurrian, gaixotasun infekziosoak desagertuz doaz eta gaixotasun kronikoak, hala nola hipertentsioa, minbizia, diabetesa edo artritisa, ugarituz. Horrelako gaixotasun bat duten pertsonek sintometara eta ezgaitasunera egokitu behar dute; adibidez, jarduera atsegingarri asko albora utzi eta depresioarekin edo sentimenduekin bizi; gainera, tratamendu-neurriak hartzen ikasi behar dute, eta zaintzaileekiko harremanak finkatu. Gaixotasunari aurre egiteko, hainbat modu daude, gaixoaren bizimoduaren eta gaixotasunaren fasearen arabera. Alde batetik, gaixoak estresari ematen dion emozio-erantzuna erregulatzera doan aurre egiteko estiloa dugu, emozioari erreparatzen dion aurre egiteko estiloa; bestetik, egoera estresatzailea aldatzera doan aurre egiteko estiloa dugu, arazoa ebaztera bideratutako aurre egiteko estiloa. Arazoari erreparatzen dion estilo hori onuragarria da, eta emaitza positiboak ditu estresatzailea kontrolagarritzat hartzen denean (Folkman, Chesney, Pollack eta Coates, 1993). Dena dela, gaixotasun kroniko ugarirekin, abantaila gehiago eduki ditzake emozioei erreparatzen dien aurre egiteko estiloak. Gaixotasuna desagerrarazi ezin denean, hobe da gaixotasuna onartu eta harekin bizitzeko sostengu soziala baliatzea. Jakina, sostengu sozialak ondorio positiboak ditu gaixotasunean eta egokitzapen psikologikoan; hala, bularreko minbizia dutenek, diabetikoek eta giltzurrunetako gaixotasuna dutenek hobera egiten dute laguntza soziala edukiz gero (Coyne eta Bolger, 1990). 11.2. Populazioaren zati handi batek hipertentsioa du, eta horrek gaixotasun kardiobaskularretarako arriskua ekartzen du. Hipertentsioa kalkulatzean, bihotzak odola zer-nolako presioaz ponpatzen duen eta arteriek odol jarioari zer-nolako erresistentzia jartzen dioten aztertu behar da. Bi faktore horiek elkarri egokitzen ez zaizkionean gertatzen da hipertentsioa. Hipertentsio primarioan, odol-presioaren igoera gertatzen da, jatorri identifikaturik gabe. Hipertentsioa osasun-portaerekin erlazionatuta dago: pisu gehiegi edukitzearekin, modu desegokian jatearekin edo alkohol gehiegi edatearekin, nortasun tipo jakin bat edukitzearekin eta bizimodua estresatuegia edukitzearekin. Adibidez, pisua galtzeak edo edateari uzteak hipertentsioaren jaitsiera eragin dezakete. Era berean, giharren lasaitze progresiboak eta meditazio transzendentalak odol-presioa jaisten dute (Schneider et al., 1995). 11.3. Bularreko minbizia. Kozkor bat, tumore bat edo bularreko minbizia diagnostikatzeak distres psikologikoa eta disfuntzio sozial eta sexuala eragiten ditu. Minbiziaren ondorioz bularra kentzeak kalte egiten dio gaixoaren autoestimuari. Barne-herstura, depresioa eta nahaste sexualak arruntak dira mastektomia bati aurre egin behar izan dioten pertsonen artean. Dena dela, tumorea kentzeko egiten den ebakuntza bezalako egoera estresatzaile batean hurbileko lagun bat edukitzeak txikiagotu egiten ditu gaixoaren barne-herstura edo depresioa (L. J. Fallowfield, Baum eta Maguire, 1987). 11.4. Digestio-hodiko minbizia kolonean edo ondestean gertatu eta ostomia egiten denean, gaixoa estigma batez markatuta gelditzen da: usain txarra, nahi gabeko libratzeak, etab. Gaixo horietako askorengan nahaste psikiatrikoak agertzen dira: erakargarri ez izateko beldurra, depresioak, bakartze soziala... 11.5. Bronkitis kronikoa eta enfisema: sintoma fisiko nagusiak disnea, nekea, lo egiteko zailtasunak eta kongestioa dira. Ondorio psikologiko nagusiak depresioa, barne-herstura, bakardade soziala eta arazo sexualak dira. Atkins eta lankideek (Atkins, Kaplan, Timms, Reinsch eta Lofback, 1984), biriken itxitura kronikoa zuten gaixoekin egindako ikerketa batean, agerian utzi zuten aldaketa kognitibo-konduktualen eraginkortasuna. 11.6. Diabetes Mellitus-aren ezaugarri nagusiak hipergluzemia eta glukosuria dira, pankreako B zelulek intsulina gutxiegi jariatzeagatik sortuak. Alderdi psikologikoak garrantzi handia du diabetesean: diabetesaren ezagutzak, diabetesari buruzko usteek eta jokaerek eragina dute gaixotasunaren kontrolean. Diabetesaren tratamendu psikologikoan, praktika arruntak dira estresa kudeatzeko entrenamendua eta egoera estresatzailearen aurrean odoleko glukosak nola erantzuten duen monitore bidez kontrolatzeko entrenamendua. 11.7. Neurona motorren gaixotasuna: garuneko eta bizkar-muineko (Nerbio Sistema Zentrala) neurona motorrak ukitzen dituen gaixotasun progresiboa da, hanturarik gabea, endekapenezkoa eta heriotza eragiten duena. Etiologia ezezaguna du, eta 60 urte inguruko pertsonen artean agertzen da. Gaixotasun hori dutenak jende osasuntsua baino estresatuago eta deprimituago egoten dira. McDonald eta lankideen arabera (McDonald, Weidenfeld, Hillel eta Walter, 1994), profil psikologiko positiboa zutenek (barne-kontrola, babesgabetasun gutxi, depresio eta estres hauteman gutxi...) hiltzeko arrisku txikiagoa zuten profil psikologiko negatibokoek baino. Esku-hartze psikologikoa, berriz, gaixotasunaren eta norberaren errepresentazioak aldatzera, jendeak bere buruaz egiten duen ebaluazioa hobetzera, bideratzen da. 11.8. Esklerosi anizkoitza: nerbio-sistema zentralaren hanturazko gaixotasuna da, mielina sortzen duten zelulak (oligodendrozitoak) eta mielina-zorroa ukitzen dituena. Nerbio-bulkadaren transmisioa eten egiten da, eta, ondorioz, espastizitatea, ataxia, sentimen-galera, ikusmen-galera, nahaste sexualak eta aldaketa kognitiboak gertatzen dira. Etiologia ezezaguna du, eta ez da tratamendurik ezagutzen. Alderdi psikologikoei garrantzi handia ematen zaie: desmielinizazioak eragindako euforia antzeman daiteke hainbat pazienterengan, nahaste bipolarra beste hainbat gaixorengan, barre eta negar patologikoa, depresioa agertzen da gaixotasunaren aurretik eta ondotik, eta aldaketa kognitiboak eta sexualak ere bai. 11.9. Parkinson gaixotasuna: 60 urtetik aurrera agertzen da eskuarki, eta, sarritan, dementzia ez da haren sintomen artean agertzen. Dopamina sortzen duten zelulen degenerazioa dela-eta, dardara, makaltasuna eta giharren zurruntasuna areagotzen dira. Gaixoen erdiak gutxi gorabehera depresioak jota egon daitezke, ezgaitasun fisikoaren, autoestimu txikiaren eta estresaren ondorioz. Gaixotasun honetan, komeni da depresioari tratamendu berezia ematea, gaixotasun neurologikoetatik aparte. Zoritxarrez, hori ez da askotan egiten  (Cummings, 1992), nahastu egiten baita depresioa atzerapen psikomotorrarekin eta aurpegiaren adierazpen-gabeziarekin. 11.10. Giltzurrun-gutxiegitasuna: giltzurrunen funtzionamenduaren galera kronikoa gertatzen da glomerulonefritisean, hipertentsio kronikoan, diabetesean edo giltzurrunen gaixotasun polizistikoan. Giltzurrunen funtzionamendua jaistean, urea eta kreatinina ugaritu egiten dira odolean. Sintoma nagusiak lozorroa, goitika egitea eta goragaleak dira. Eguneroko funtzio normalak egin ezin direnean, dialisia egin behar da. Hemodialisia eta peritoneoko dialisi jarraitu anbulatorioa dira bi dialisi motak. Hemodialisian, pazientearen odola giltzurrun artifizialetatik iragazten da. Peritoneoko dialisi jarraituan, aldiz, prozesua gorputzaren barnean egiten da, kateter baten bidez. Giltzurrunen transplantea da hirugarren aukera. Transplanteak bizitza-kalitatea hobetu eta hainbat arazo psikologiko konpontzen ditu. Giltzurrun- gutxiegitasunaren arazo nagusiak hauexek dira: gaixotasunaren azken faseko lozorroa, nekea, dialisi-tratamenduaren ondorioak, infekzio-arriskua, depresioa eta sexu-funtzioen nahasteak. 11.11. Miokardio-infartua: arteria koronarioak angina batez ixten direnean, gihar kardiakoari oxigeno gutxiegi heltzen zaio; ixte hori, ordea, giharrean lesioa sortu aurretik amaitzen da. Arteria koronarioa erabat ixten bada eta gihar kardiakoari odolik iristen ez bazaio, haren zelulak hil egiten dira: miokardio-infartua gertatzen da. Miokardio-infartuan min biziagoa eta luzeagoa gertatzen da. Gaixotasun koronarioen arriskua areagotzen duten faktoreen artean, honako hauek aipatuko genituzke: hipertentsioa, odoleko kolesterol- maila handiegia, erretzea, pisu gehiegi edukitzea, estresa, ariketa fisikorik ez egitea, A tipoko jokaera mota, diabetesa edo familiako aurrekariak. Friedman eta Booth-Kewley (H.S. Friedman eta Booth-Kewley, 1987a) adituen ikerketen berrikuspenaren arabera, A tipoko jokaera modu fidagarrian erlazionatzen da gaixotasun koronarioekin eta arteriosklerosiarekin. Inguruneko kinaden artean, egoera estresatzaileak hartu behar dira kontuan; horrek odol-presioa areagotu, tabakoaren kontsumoa eragin eta gehiegi jan edo edatera bultzatzen du. Infartua izan duten pertsonek barne-hersturak eta depresioak izaten dituzte sarritan. Infartuaren ondoren, infartuaren aurretik baino nahaste emozional gehiago izaten dituzte subjektuek. Nahaste horiek maizago gertatzen dira infartua gertatu berritan, baina bi urte geroago ere ager daitezke. Infartuaren ondorengo nahaste emozionalak osasunari buruzko ebaluazio subjektiboarekin loturik daude, gaixotasunaren larritasunaren adierazleekin baino gehiago. Gaixotasun objektiboak baino eragin handiagoa dute haren hautemate eta ebaluazio subjektiboek. Barne-herstura eta depresioa osasunari buruzko kezkekin, autoestimu txikiarekin, ziurtasunik eta kontrolik ezarekin lotuta agertzen dira. Zenbat eta handiagoak barne-herstura eta depresioa, orduan eta gehiago atzeratzen dira gaixoaren sendatzea eta lanera itzultzea. A tipoko gaixoak azkarrago itzultzen dira lanera. Gaixotasunari buruzko iritzi negatiboak dituztenak nekezago itzultzen dira. 11.12. Epilepsia: garuneko neuronen deskarga paroxistiko anormala da. Neurologiako kontsultetako bigarren arrazoi nagusia da, buruko minen eta migrainen ondoren. Epilepsia partzialean, neuronen deskarga garunaren zati batera mugatzen da. Zati batean hasi eta garun guztira hedatzen bada, epilepsia partziala da, orokortze sekundarioarekin. Deskarga-sistema mesoentzefalikoan hasi eta garun guztira hedatzen bada, epilepsia primario orokortua gertatzen da. Epilepsia diagnostikatzen denean, estigma batez markatzen da pertsona: bakartua izateko beldurra. Estigma horren beldurrez, gaixotasuna ezkutatu egiten da sarritan, eta ezkutatze horrek ondorio txarragoak izan ditzake gaixotasuna jakinarazteak berak sortzen duen estigmak baino. 11.13. Legenarra: Mycobacteriumleprae bakterioak sortzen du. Jende askok oraindik kutsakorra eta sendaezina dela pentsatzen badu ere, ez da uste bezain kutsakorra, kimioterapia modernoak azkar bihurtzen baitu pazientea ez- kutsatzaile. Gainera, prognosi ona du, sendagaiak hartuz gero. Tratatua denean, beraz, ez da kutsakorra eta sintomak nahiz deformazioak desagertu egiten dira, sendagaien albo-efektuak nabarmenak badira ere (orban beltzak aurpegian, eta laranja koloreko gernua, malkoak, izerdia...). Legenardunen ezaugarri psikologiko nagusia depresioa eta barne-herstura dira. 11.14. Nahaste jatrogenikoak: gaixotasun asko tratamendu mediko kirurgiko edo farmakologikoen edo ospitaleratzearen ondorioz sortutako nahasteak dira. Adibidez, gaixo adindun asko mugitu gabe edukitzen dira ohean, eta gauza jakina da erabateko inmobilizazioak giharren indarra eta hezurren dentsitatea txikiagotzen dituela. Ondorioz, erresistentzia faltaz erortzeko eta osteoporosiaren ondorioz hezurrak hausteko arrisku handia dago. Aipatzekoak dira, halaber, ospitaleetako erizain edo medikuen higiene faltagatik gertatzen diren infekzio nosokomialak. Osasunaren psikologiaren ikuspegitik, bereziki aipatzekoak dira psikologikoki induzitutako patologiak, hala nola sugestio hipnotikoz paziente oso sugestionagarriei induzitutako nortasun anizkoitzaren sindromea.  12. Larriak ez diren gaixotasunak 1. Buruko minak eta migraina: lanegun asko galtzen dira buruko minen ondorioz. Buruko min gehienak ez dira sukarraren edo hipertentsioaren ondorioz sortutako buruko min sekundarioak, migrainak edo tentsio motako buruko min primarioak baizik. Nortasunaren ezaugarriei dagokienez, buruko minen eta neurotizismoan lortutako puntuazioaren arteko lotura aztertu ondoren (Kudrow eta Sutkus, 1979), honako ondorio hauek atera ziren: migraina zutenek puntuazio txikiagoa lortzen zuten; tentsioko buruko mina zutenek, zerbait handiagoa; azkenik, konbertsioko buruko mina zutenek puntuazio handiagoa lortzen zuten. Beste tratamenduen artean, atzeraelikadura elektromiografikoa erabili izan da tentsio tipoko buruko mina tratatzeko. Migraina tratatzeko, berriz, eskuaren tenperaturaren atzeraelikadura erabiltzen da. 2. Gripea: gripea 200 birusek baino gehiagok eragiten badute ere, alderdi psikologikoa ere izan behar da kontuan. Bizitzako gertaera estresatzaileek eragina dute arnas infekzioetan, barne-herstura, depresioa eta antzeko egoera afektibo negatiboen bidez eragiten baitute. Estresak eragina du gizakiaren immunitate-sisteman: estresaren pean dagoen pertsonak arnas infekzio gehiago izaten ditu. Adibidez, azterketa garaian, ikasleek arnas infekzio gehiago izaten dituzte. Bizitzako gertaera estresatzaile gehiago gertatzen dira infekzioen aurretik ondoren baino (Graham, Douglas eta Ryan, 1986).  ****** 13. Autokontzeptuarekin eta garapenarekin zerikusia duten alderdiak ****** 1. Dismorfologia eta aurpegiaren desitxuratzea: aurpegi edo gorputz desitxuratua edukitzeak (istripuren baten ondorioz, erreduraz, gaixotasun dermatologikoren bategatik, hortz itsusiak edukitzeagatik edo jaiotzetiko deformazioz) bizitza soziala zaildu egiten du, eta heriotza psikologiko eta soziala eragin ditzake (Macgregor, 1990). Itxura oneko pertsonek zatarrek baino estimazio hobea dute: argiagoak omen dira, zintzoagoak, desiragarriagoak, arrakastatsuagoak, zoriontsuagoak… Aurpegia desitxuratua duen pertsonak erreakzio negatiboak espero ditu besteengandik eta uzkur jokatzen du besteekiko harremanetan. Jarrera horrek handiagotu besterik ez du egiten besteen erreakzio negatiboa (Macgregor, 1990). Hala, Wallace eta Lees-en arabera (Wallace eta Lees, 1988), erretako pertsona helduen % 30-40k eta erretako haurren % 75ek arazo psikologiko larriak ditu istripua gertatu ondorengo bi urteetan. Erredurak jasan dituztenen herenek trauma osteko estresa dute. Familia garrantzi handikoa da desitxuratutako pertsonaren ongizaterako. Itxura fisikoari garrantzi gutxi ematen dioten familietan, haur desitxuratuaren bilakaera hobea da; itxura fisikoa ez den beste alderdi batzuei ematen bazaie garrantzia, gusturago egongo da haurra bere buruarekin (Lansdown, 1990). Bestalde, erredurak edo desitxuratzeak jasan dituztenengana hurbilketa kognitiboa egiteak eragin positiboa izan du: traumaz hitz egitea, gertaerei zentzua eman ikuspegi narratibo batetik. 2. Kirurgia plastikora jotzen duena kezkatuta dago bere itxura fisikoarekin. Ez du zertan kirurgia erabiltzen ez dutenek baino neurotizismo-maila altuagorik eduki. Dituen arazoen ondorioz, eta arazoek elkarri eragiten diotenez, autoestimu txikia du. Itxura aldatzeko erabakia norberak hartu behar du, baina emaitzaren igurikimenek errealista izan behar dute. Kirurgia aurreko barne- herstura erlaxazioaren bidez tratatu behar da. Kirurgia plastikoaren ondoren, paziente gehienen depresioa eta barne-herstura soziala jaitsi eta autoestimuak gora egiten du (Sheridan eta Radmacher, 1992). 3. Emankortasunik edo ugalkortasunik eza: azken urteotan asko hitz egin da ugalkortasunik ezaz eta haren gorakadaz. Hamabi hilabetez harreman sexualak antisorgailurik gabe eduki eta haurdun ez gelditzea izaten da ugalkortasunik eza diagnostikatzeko erabiltzen den irizpideetako bat. Emankortasunik eza emozio negatibo ugarirekin erlazionatu izan da literaturan, baina ikerketa objektiboek ez dute alde handirik antzeman bikote emankorren eta emankor ez direnen funtzionamendu psikologikoen artean. Hori bai, emankortasunik ezaren tratamenduak sortutako estres psikologikoa aztertu denean, honako hau egiaztatu da: sexu-harremanak helburu jakin batekin egin direla, ez atseginagatik; halaber, tratamendua luzea, nekagarria, estres-sortzailea eta garestia dela, eta emakumeak bereziki estresatzen direla tratamendu horietan (Newton, Hearn eta Yuzpe, 1990). Emankortasunik ezaren eta portaera-faktoreen azterketari erreparatuz gero, emankortasunik eza handiagoa da tabako-erretzaileen artean. Emakumeen gehiegizko ariketa fisikoak edo dieta zorrotzegiek ere emankortasunean eragiten dute. Era berean, jantzi estuegiek, bizitza sedentarioak edo saunara gehiegi joateak gizonezkoak antzu bihur ditzakete. 4. Gortasuna eta entzumen-gabezia: adinean aurrera egin ahala, entzumen-arazoak areagotu egiten dira. Entzumenean arazoak dituzten pertsonengan psikopatologia- maila altuagoak antzematen dira. Nahaste psikologiko gehiago, bizitza sozial eskasagoa eta ongizate txikiagoa antzematen dira gaizki entzuten duen jendearengan (Gilhome Herbst eta Humphrey, 1980), eta ongizate psikologikoa gehitu egiten da entzumena hobetzearekin batera (Knutson et al., 1991; McKenna eta Denman, 1993).   IV ATALA: GAIXOTASUN ESPEZIFIKOEN ALDERDI PSIKOLOGIKOA  VIII.Kapitulua:BRONKIOETAKOASMA  Mikel HARANBURU OIHARBIDE  Definizioa Bronkioen estutze tartekatu eta orokorra gertatzen da asman, arnasa hartzeko, eta, batez ere, arnasa botatzeko zailtasuna eragiten duena. Polena, hautsa, ileak, belarra, kea, produktu kimikoak edo antzeko kinaden aurrean, bronkioek gehiegizko erreaktibotasuna dute, estutu egiten dira, muki gehiegi jariatzen dute eta mukosa edematizatu egiten da. Bronkioak estutzean, airearen sarrera- irteerei mugak jartzen zaizkie, eta ondorio hauek izaten dira: disnea edo arnasketarako ezintasuna, soinu txistukariak eta eztulak. Bronkioen estutzea tartekatua eta itzulgarria da. Tartekatua, krisialdien artean denboraldi asintomatikoak gertatzen direlako. Itzulgarria, erabat ez bada ere, sintomak, partzialki behintzat, desagertu egiten direlako.  Asma motak Jatorriaren arabera, forma klinikoaren arabera eta maiztasunaren arabera sailkatuko ditugu asmak. Jatorriaren arabera, lehen mailako asmak eta bigarren mailakoak bereizten dira. Lehen mailakoak asma alergikoak (kanpotikoak) eta barnetiko asmak dira. Bigarren mailakoak, asma infekziosoak dira.    1. Asma alergikoa edo kanpotikoa: alergeno jakinen aurrean gertatzen den       erreakzio alergikoa da. Polena, hautsa edo produktu kimikoen kanpoko       kinadei erantzunez agertzen da. Alergeno eta antigorputzen arteko loturak       bitarteko batzuk askatzen ditu, eta haiek bronkioak estutu, odol-hodiak       dilatatu eta mukosapeko edema sorraraziko dute; ondorioz, arnastea zaildu       egingo da.    2. Barnetiko asma: alergiarik edo erreakzio immunologikorik gabe gertatzen       dena. Inguruko antigeno edo alergenoekiko erreakzio hipersentiberarik ez       da agertzen. Sintomak ez dira asma alergikoarenak bezain itzulgarriak.    3. Asma infekziosoak infekzio batean du jatorria, eta horregatik deitzen da       bigarren mailakoa. Arnas aparatua ukitzen duen aldaketa organiko bat       gertatzen da (bronkitisa, trakeobronkitisa, tuberkulosia...), eta, horren       ondorioz, disnea agertzen da.  Formaklinikoaren arabera, sailkapena honako hau da (Salgado eta Simón, 1999):    1. Asma arinak: sintoma arinak dituzte, intentsitate eta maiztasun       txikikoak, tratamendu arina eskatzen dutenak.    2. Asma moderatua: aldian behingo sintoma gogorrak edo sarritan gertatzen       diren sintoma arinak. Kinada estresatzaileen aurrean, alergeno jakinen       aurrean gertatzen dira sintomak, eta gauez edo egunsentian okerrera       egiten dute sarritan.    3. Asma larriak: gaixoaren eguneroko bizimodua asaldatzea lortzen dute.       Sendagai erasotzaileak, kortikoideak adibidez, erabili behar dituzte, eta       egunero erabili ere. Nahiko kroniko bihurtzen da gaixotasuna: bronkioak       sarritan itxita egon ohi dira, eta arnasketarako etengabeko zailtasunak       izaten ditu gaixoak. Asma mota hauek sarritan barnetikoak izaten dira,       eta ez alergikoak.    4. Egoera asmatikoa: sintomek ez diote tratamendu bronkio-zabaltzaileari       erantzuten. Arnasketaren nahaste larria gertatzen da, eta bihotzaren       ezintasuna gerta daiteke.  Azkenik, krisialdien maiztasunari begiraturik, honako asma mota hauek bereiz genitzake: hiru hilabetetik behin krisialdiak dituztenak (I tipoa), hilabetean behin krisialdiak dituztenak (II tipoa), astean behin dituztenak (III tipoa) eta egunero dituztenak (IV tipoa).  **** Prebalentzia eta intzidentzia ****  Haurtzaroan maiztasunik handiena duen gaixotasun kronikoa da. Pediatren eta sendagile orokorren kontsulten zati handi batek zerikusia du haur asmatikoekin. Haurren % 4-5 inguru asmatikoak dira; lurralde industrializatuetan, % 7-10 inguru izatera heltzen dira. Haurtzaroan, mutil asmatiko gehiago daude neska asmatiko baino. Nerabezaroan berdindu egiten dira, eta helduaroan jaitsi egiten da mutilen proportzioa.  Azken urteotan igo egin da asmaren larritasuna eta intzidentzia; igoera hori eragin duten faktoreen artean aipatzekoak dira kutsadura, elikadura, produktu alergeniko berriak agertzea eta baita diagnosirako irizpideen hobekuntza ere. Osasun-zerbitzuen zati handi bat asmatikoei erantzutera zuzendu behar da: sendagaiak, kontsultak, urgentziak, ospitaleratzeak. Asma da eskoletako eta lantokietako absentismoaren zergati nagusietako bat. Asmak sarritan eragozten du gaixoaren garapen soziala eta profesionala, kirolerako, jolaserako, harremanetarako edo lanerako zailtasunak jartzen dituelako.  ***** Etiopatogenia *****  Bronkioen estutzeak, mukosaren hiperjariaketak eta mukosapeko hanturak zio desberdinak dituzte gaixo batzuetan edo beste batzuetan. Hona hemen batzuk: - Alergenoen aurrean gaixoak duen joera immunologiko genetikoa, hautsa, polena, sendagaiak edo bestelako antigenoekiko sentikorregia izatera eta antigorputz gehiegi sortzera daramana. - Faktore alergikoak: bronkio hiperreaktiboak dituzten pertsonak alergenoekin –onddoak, ileak, lizunak, polena, hautsa, akaroak– kontaktuan jarrita, ez da T linfozitoen inhibiziorik gertatzen, eta antigorputzak edo immunoglobulinak (IgE eta IgG) ekoizten dira. T linfozitoen gutxiegitasun kuantitatibo eta kualitatiboa hartu behar da kontuan, T linfozitoek geldiarazi egiten baitute antigorputzen ekoizpen desegokia. Linfozito horien inhibizio-lanik gertatzen ez bada, inguruko antigenoen aurrean egotearen ondorioz neurrigabe ekoizten dira IgE eta IgG antigorputzak. Antigorputz horiek odoleko zeluletan finkatzen dira, eta, alergenoekin berriro kontaktuan jartzean, bitartekoak askatzen dituzte mastozito eta basofiloetatik, histamina eta prostaglandina adibidez. - Babes-funtzioa duen IgA immunoglobulinaren gutxiegitasuna: horrek alergenoen sarrera errazten du. - Jatorri birikoa duten arnas infekzioak: birus batzuk bronkioetako mukosako zeluletan finkatzen dira. T linfozitoek zelulak ezabatzen dituzte, eta bronkioetako mukosaren hantura gertatzen da. Horrek itxi egiten ditu arnasbideak, eta arnasaren gutxiegitasuna sorrarazten du.           o Estresarekin, barne-hersturarekin, sintomen aurreikuspenarekin edo             inguruko baldintzekin loturiko prozesu psikologiko eta             psikosozialak. - Ariketa fisikoen eraginez sortutako hiperaireztapena: ariketa horien eraginez gehiegizko aireztatzea, eta, aireztatzearen eraginez, bronkoespasmo-krisialdiak gertatzen dira, batez ere inguruko tenperaturak eta hezetasunak eragiten dutenean. Inguruko kutsadurak ere eragin handia du asmaren sorreran. Egon daiteke, beraz, bronkioen hiperreaktibotasunerako joera genetiko bat, baina aipatu behar dira osagai alergikoak, infekziosoak eta psikologikoak ere faktore abiarazle gisa. Bronkioek substantzia arrotz bat detektatzen dutenean, haren kontrako erreakzio immunitario bati ekiten diote. Bronkioen gehiegizko erreaktibotasuna hartzen da, sarritan, asmaren diagnostikorako irizpide nagusitzat, baina asmatiko batzuek ez dute bronkioen hipersentikortasunik agertzen. Bronkioen hiperreaktibotasunean eragin nabaria dute Nerbio Sistema Autonomoaren nahasteek, sistema horrek gidatzen baititu trakea eta bronkioetako giharrak. Asmatikoaren gehiegizko erreaktibotasuna NSAaren zati sinpatiko eta zati parasinpatikoaren elkarreragin desorekatuaren ondorio da. Nerbio bagoaren jarduera-maila garaia denean, kitzikatzaile kolinergikoek bronkioen gehiegizko estutzea eragiten dute; baina, hartzaile kolinergikoek ez ezik, hartzaile adrenergiko batzuek ere (alfa adrenergikoek) sorrarazten dute bronkioen estutzea. Parasinpatikoak bronkioak estutzen ditu; sinpatikoak, aldiz, bronkioak estutzen ditu alfa hartzaileen bidez, eta bronkioak dilatatzen ditu beta hartzaileen (beta adrenergikoak) bidez. Ildo beretik, hartzaile beta adrenergikoen blokeoak txikiagotu egiten du bronkioen dilatazioa. Dena dela, ez dago batere garbi sendagai beta-blokeatzaileek subjektu normalengan asmarik sortzen duten. Faktore psikologikoei dagokienez, French eta Alexanderren arabera (French eta Alexander, 1966), gatazka emozionala gertatzen den egoeretan errazago gertatzen dira krisi asmatikoak. Faktore emozionalek jaitsi egiten dute pazienteak sustantzia alergenoekiko duen sentikortasun atalasea. Sujestioak alda ditzake asmatiko batzuen erantzun fisiopatologikoak. Haserrearen edo beldurraren indukzio hipnotikoak biriken funtzionamendua aldatu egiten du (Botella eta Benedito, 1993). Arnas bideek erantzun bortitza ematen dute subjektuek emozio indartsu bat irudikatzen dutenean (Pascual, 1995).  Ondorio fisiopatologikoak Krisialdi asmatikoaren eraginez, arnasbideetako gihar leunak kizkurtu egiten dira, tolesturak sortzen dituzte eta arnasbideak estutu edo itxi egiten dituzte. Mukosak jariaturiko substantzia likatsuek eta mukosapeko edemak areagotu egiten dute arnasbideen estutzea. Horren guztiaren ondorioz, asmatikoek honako sintoma hauek izaten dituzte: paretetako edema eta mukiak, gihar leunen espasmoa, arnas hartze txistukaria eta bronkioen itxiera irekiarazteko eztulak.  Asmaren garapena Bi urte baino gutxiagoko haurren asma goiztiarra albora uzten badugu, asma gehienak hiru eta bost urte arteko haurretan agertzen dira. Asma kasu gehienak (ia erdiak) haurtzaroan gertatzen dira, hamalau urtez beherako haurretan. Asmaren sorreraren zergatien azalpena egin dugu; bronkio hipersentikorrak dituen pertsona batek prozesu alergiko bat hasten du edo birusen infekzio bat jasaten du, eta inguruneko baldintzek ere esku hartzen dute eskuarki. Krisialdiaren hasierako sintomak itolarria, eztulak, arnasa bota ezina, arnasketa pausatua, airebideak mukiz itxita edukitzea eta arnasketa txistukaria izaten dira. Krisialdiaren hasiera gauez edo egunsenti aldera gertatzen da sarritan: gaixoa parasinpatikoaren eraginpean dagoenean, etzanda dagoenean eta bronkioetan mukiak pilatzen zaizkionean. Krisialdia desagertzen ez bada, eztulak larritu, disnea areagotu eta bronkioen hertsitze ez-itzulgarria gertatzen da, eta kortikoidez tratatu behar izaten da. Hobekuntza gertatzen bada, eztula bigundu, mukiak bota, arnasestua desagertu eta arnas mugimendu zabalagoak agertzen dira. Asma-krisialdiak behin eta berriro gertatzen badira, arnasketako giharrak desorekatu egiten dira: arnasa botatzea arnasa hartzea amaitu baino lehen hasten da, diafragma kizkurtu eta odol-oxigenazioa aldrebestu egiten da. Asma larria eta iraupen luzekoa denean, pneumotoraxa, atelektasia, albeoloen haustura, enfisemak, bronkiektasiak eta antzekoak gerta daitezke. Nahaste asmatikoa kroniko bihurtzen bada, ondorio psikosozial larriak eduki ditzake: absentismoa, autokontzeptuaren jaitsiera, jarduera fisikoaren mugatzea, gaixotasunak sorrarazten duen barne-herstura eta depresioa, sendagaiekiko mendekotasuna. Asmaren pronostikoan kontuan eduki beharreko alderdiak: hiperreaktibotasuna eta familiaren aurrekariak, estresari aurre egiteko trebetasunak, egozpen-estiloa eta kontrol-lekunea, emozioak adierazteko moduak, kardiopatiak eta entzefalopatiak, kortikoideekiko mendekotasuna, ingurunearen kutsadura eta hezetasuna.  Asmaren aldagai psikologikoa Aldagai psikologikoek eragin esanguratsua dute arnas aparatuaren funtzionamenduan. Bestalde, eritasun psikologikoak aldaketa psikologikoak eragiten dizkio subjektuari. Aldagai psikologikoak nahaste asmatikoen aurretikoak dira batzuetan; beste batzuetan, nahastearen aldi berekoak; azkenik, nahastearen ondorengo ere izan daitezke. Bronkioen igarobidea estutzea eragiten duten aurretiko aldagai psikologikoak honako hauek izan daitezke: nortasun mota, estresa, baldintzapena, hiperreaktibotasuna, sintomen hautematea, gaixotasunaren eta zainketaren ezagutza. Bronkioen estutzearen ondoren sortzen diren aldagai psikologikoak honako hauek izan daitezke: autokontzeptuaren beherakada, barne-herstura eta depresioa, arreta galtzeak eta ariketa fisikorik eza. - Lore artifizialak asma sortzeko gai badira, baldintzapen-prozesuak martxan daudelako da. Baldintzapen klasikoaren paradigmaren arabera, hasiera batean neutroa zen kinada bat kinada baldintzatu gabearekin behin eta berriro elkartzen bada, kinada baldintzatu bihurtzen da. Hala, alergenoekin loturiko edozein kinadak sorraraz dezake gaixotasuna. Baldintzapen operantearen paradigmaren arabera, erantzun baten maiztasuna edo intentsitatea handitu egingo da ondorio onuragarriek jarraitzen badiote edo egoera mingarriak saihesten laguntzen badu. - Asmatikoek eta beren familiakoek ongi dakiten bezala, emozio oldartsuek (atseginek zein desatseginek) krisi bat sorraraz dezakete asmatikoarengan. Ikuspegi psikosomatikotik jardun dutenentzat, sufrikario esanezin bat adierazteko bide onartua da asma. Laringeko ahots-kordetatik pasatu ordez, bronkioen zarata txistukarien bidez adierazten da. Asmatikoak hau egin behar du; bere asmak adierazi nahi duen sufrikarioaz hausnartu eta bularra estutzen duen sufrikario hori hitzez adierazi. Bere hipersentiberatasuna hitzen bidez adieraztera heldu behar du asmatikoak. Asmaren eta emozioaren arteko erlazioa era askotakoa izan daiteke, baina ez dirudi asmatiko guztiengan emozioek eragile-funtzioa betetzen dutenik. Kasu batzuetan, emozio-erreakzioak asmaren ondorio gisa agertzen dira; hala, asma-erreakzioak larrituta, hiperaireztatzen hasten da gaixoa, eta horrek krisia handiagotu egiten du. Beste kasu batzuetan, emozioek, hala nola haserreak eta barne-hersturak, aktibazio fisiologikoa eragiten dute eta sintomatologia asmatikoa sorrarazten; ikerketa batzuek erakutsi dutenez (Vázquez eta Buceta, 1996), kinada batzuen bidez barne- herstura, haserrea eta beldurra sorrarazteak bronkioak estutzen ditu gaixo asmatikoetan; baina ez dirudi gaixo asmatiko guztietan gertatzen denik bronkioen estutze hori. Gerta daiteke emozioak jokaera desegokia eragitea, eta horrek erreakzio asmatikoa sorraraztea. Azkenik, kasu batzuetan, emozioek jokaera desegokia, jokaera horrek kinada kaltegarriak eta horiek erreakzio asmatikoa eragin ditzakete. Aldaketa fisiologikoak bi modutan eragiten du emozioen aldaketan: a) Hipofisitik giltzurrun gainekoetara doazen releasingfactor-en bidez; bide horrek kortikoideak sortzera darama. b) Nerbio Sistema Autonomoaren adar sinpatikoaren estimulazioaren bidez. - Asmaren ondorio psikologikoei dagokienez, asma larria duten pazienteek barne- herstura handiagoa dute pertsona osasuntsuek baino (Vázquez eta Buceta, 1996): batetik, etengabeko krisialdi berrien itxaropenak barne-herstura kronikoa eta aktibazio fisiologikoa eragiten ditu; bestetik, bronkoespasmoaren eraginez sortutako itxitasunak arnasa hartzeko zailtasunak, arnasa hartzeko ahaleginak, emozioen aktibazioa eta hiperaireztapena eragiten ditu; hiperaireztapenaren ondorioz, berriro ere bronkio-herstura, barne-herstura eta egoera kontrolaezina agertzen dira. - Barne-herstura bezala, depresioa ere sarriagotan agertzen da gaixo asmatikoetan pertsona osasuntsuetan baino. Erasoei aurre egin ezinik, babesgabetasun edo etsipen ikasiaren jarrera agertzen badu subjektuak, kontrol- gabeziaren sentimendua nagusitzen da harengan; pasibotasuna eta inhibizioa erakusten ditu inguruko gertaeren aurrean. - Asmatikoaren nortasunaren aldagaiei begiratuta, Izua-Beldurrada garrantzirik handieneko dimentsioa asmaren eboluzioan. Dimentsio horretan altu puntuatzen dutenek barne-herstura garaia dute asma-krisialdietan. Barne-herstura horren eraginpean, bronkoespasmoa kontrolatzeko sendagai gehiegi hartzen du gaixoak hasieran; geroago, ordea, sendagaiaren ondorio kaltegarriak saihestu nahian, sendagai gutxiegi hartzen du. Izua-Beldurra dimentsioa baxu puntuatzen dutenek ere atxikimendu txikia agertzen dute tratamenduarekiko. Horregatik, dimentsio horretan altu edo baxu puntuatzen dutenak, sarritan, berriro ospitaleratu behar izaten dituzte. Dimentsio horretan altu edo baxu puntuatzen dutenei botika gehiago agintzen zaizkie, sendagaiekiko atxikimendu txikiagoa agertzen dute, gehiagotan ospitaleratu behar izaten dira, eta, oro har, haien pronostikoa puntuazio ertaina dutenena baino okerragoa da. - Aldagai psikologikoen artean, aipatzekoa da sugestioa. Izan ere, plazeboak erabiliz egindako ikerketek diotenez, subjektuari iradokitzen eta sinestarazten zaion igurikimenaren arabera alda daiteke haren bronkioen zabalera. Plazeboak erabiliz, subjektu baten bronkioen igarobidea estutzea edo zabaltzea lor daiteke, egiazki plazeboak direnak substantzia bronkio-estutzaile edo bronkio- zabaltzaile indartsuak direla sinestarazten bazaio. Plazebo bidezko bronkio- estutze eta bronkio-zabaltze horiek asmatikoengan gertatzen dira batez ere, baina subjektu osasuntsuengan ere gerta daitezke, neurri txikiagoan bada ere. Asma-krisialdiaren emozio-abiarazleak eta sugestioak batera lan egiten dute bronkioak ixteko. Bronkioen hiperrreaktibotasuna agertzen dutenak, aldi berean emozio-erantzun indartsuak emateko joera badute, sugestionagarriagoak dira. Dirudienez, estresaren bidez eta sugestioaren bidez bronkioen estutzea sorraraztea mekanismo komun batean oinarritzen da: nerbio-sistema parasinpatikoaren ekintzan. - Gaixotasunaren eraginez, landutako enpatia eta sentiberatasun handiagoa agertzen dute asmatikoek; baina, alderdi negatiboak, autokontzeptuaren galera adibidez, ugariagoak dira positiboak baino. Izan ere, gaixotasun kroniko batek ondorio batzuk dakartza: ospitaleratzea, absentismoa, kirol batzuk ezin egitea, sendagaiekiko mendekotasuna, babesgabetasun ikasia edo kontrolik ezaren sentipen jarraitua; horrek guztiak eragin nabarmena du norberaren autoirudian. Gainera, gaixotasunaren eraginaren ondorioz, arreta-, kontzentrazio- eta oroimen-galerak, familiarekiko lotura, autonomiarik eza eta herstura soziala agertzen dira. - Asmaren eta osagai psikologiko kognitiboen arteko loturari dagokionez, honako hau esan dezakegu: asmarako joera duen pertsona batek asma-erreakzioak saihestu egin ditzake kondizio abiarazleak saihestuz gero. Gaixotasunaren eta tratamenduaren oinarriak ulertuz gero, babesgabetasun eta kontrol-gabezia txikiagoak izango ditu, eta, ondorioz, barne-herstura eta depresio gutxiago. - Gaixotasunaren garapenari eta eboluzioari erreparatuta, gaixoaren aldagai kognitibo eta emozionalek eragin erabakigarria dute asmaren maiztasunean, iraupenean eta sendaketan. Alde batetik, lotura zuzena dago gaixotasunaren ezagutzaren eta autozainketarako jokaeren artean. Bestetik, krisialdia kontrolatu nahi bada, beharrezkoa da bronkio-espasmoa zuzenean hautematea. Gaixo asmatiko ugari beren bronkioen itxierara ohituta daude, eta ez dute hautemate zuzenik. Sintomen hautemate zuzena, asmaren agerkariei buruzko kontzientzia zuzena, sendagaiei buruzko ezagutza eta gaixotasuna kudeatzeko trebetasuna osagai garrantzitsuak dira gaixotasunaren eboluzioan.  Tratamendua Hasteko, tratamendu farmakologikoa noraezekoa da: bronkioen zabaltzaileak (antikolinergikoak, betaadrenergikoak...), bronkioen sentikortasuna jaisteko terapia eta arnasbideen hantura jaisteko sendagaiak (kortikoideak...). Baina, ikusi dugun bezala, aldagai psikologikoek ere eginkizun garrantzitsua dute subjektu asmatikoengan. Horregatik, tratamendu farmakologikoarekin batera, tratamendu psikologikoa ere erabili behar da: - Kognizio eta emozio ez-moldakorrak arintzeko teknikak: adibidez, desentsibilizazio sistematikoa. - Bronkioen igarobidean eragiteko estrategiak: arnasbideen ixtearen eta bihotzaren azelerazioaren atzeraelikadura (BFa) edo bularreko giharren atzeraelikadura elektromiografikoa. - Jokaera desegokiak aldatzeko autokontrol-programak, baldintzapen operantea eta erabakiak hartzeko entrenamendua.  1. Kognizioetaemozioez-moldakorrakarintzekoteknikak: - Desentsibilizazio sistematikoa: kinada batzuei loturiko barne-herstura ezabatzeko, kinada horien aurkezpena erlaxazioarekin elkartu behar da. Horretarako, barne-herstura gutxien sortzen duten kinadetatik hasi eta barne- herstura gehien sortzen duten kinadetara, kinadak eta erlaxazioa elkartu behar dira. Barne-herstura eta erlaxazioa bateraezinak direnez, orain arte barne- herstura sortu izan dioten kinaden aurrean pertsona erlaxatuta sentitzea lortzen badugu, ezabatu egingo ditugu barne-hersturaren eta kinadaren arteko aurretiko loturak. - Alderdi kognitiboak eta jokaera alderdiak konbinatzen dituzten estrategiak: asmari buruzko uste okerrak eta ezagutza ez-moldakorrak gainditzeko eta aurre egiteko estrategiak eskuratzeko teknikak. Haien artean sartzen dira: 1) Gaixoen barne-hersturaren maila jaitsi, sendagaiak gutxitu eta, gaixotasunean duen arreta-maila jaisteko, Terapia Arrazional Emotiboa lantzea. 2) Sendagaien dosiak jaisteko eta absentismoa gutxitzeko autokontrol-teknikak, desentsibilizazio sistematikoa eta kontingentzien kontrola konbinatzea. 3) Estresaren inokulazioa: nahaste emozionalak dituzten krisialdien maiztasuna jaisteko.  2. Bronkioenigarobideazabaltzekoestrategiak 2.1. Bronkioen igarobidea kontrolatzeko teknika zuzenen artean, aipatzekoa da arnasbideen itxitasun-mailaren atzeraelikadura: bronkioen zabalera handitzeko entrenamenduan erabiltzen da. Atzeraelikaduraren bidez, gaixoak bere organismoaren funtzioen etengabeko informazioa jasotzen du: aire kanporatuaren bolumena (FEV), espirometroaz neurtzen dena; aire kanporatuaren puntu gorena (PEFR), neurgailu bereziz neurtzen dena; airearen ibiliari arnasbideak jartzen dion erresistentzia (RAW), pletismografoaz neurtzen dena. Parametro horien bidez, bronkioen igarobidea zabaltzea lortu da subjektu asmatikoetan eta osasuntsuetan, baina zabaltze handiagoak lortu dira subjektu asmatikoetan osasuntsuetan baino. 2.2. Bronkioen igarobidea kontrolatzeko zeharkako tekniken artean, bihotz- azelerazioaren atzeraelikadura, erlaxazioa, bekokiko elektromiografiaren atzeraelikadura eta bularreko elektromiografiaren atzeraelikadura aipatu behar dira: - Krisi asmatikoaren hasieran, bagoaren nagusigoa gertatzen da. Nerbio bagoa kontrolatuz gero, bronkioen espasmoa inhibitu egin daiteke (Vázquez eta Buceta, 1996). Biriken funtzio bagala ezin da zuzenki baldintzatu atzeraelikaduraren bidez. Horregatik, maiztasun kardiakoaren kontrolaren bidez, nerbio bagoaren funtzioa inhibitu nahi izaten da. Bihotzaren azelerazioaren entrenamenduaren bidez, nerbio bagoa inhibitzea eta arnasbideak irekitzea lortu dute. Hala, bihotz-azelerazioaren atzeraelikaduran entrenamendua egindakoek arnasbotatzearen puntu gorena nabarmen garaiagoa dute eta krisialdi asmatiko gutxiago dituzte, beren bihotz-tasa mantentzen entrenatuek baino. - Erlaxazioa: jarduera emozionalak bronkioen estutzea sorrarazten badu, pentsatzekoa da erlaxazioak bronkioen dilatazioa sortuko duela. Ikerketek, ordea, emaitza kontrajarriak eman dituzte erlaxazioak bronkioen zabaleran dituen eraginei buruz. Erlaxazioa tresna eraginkorra da asmarekin loturiko osagai emozionalak dituzten paziente asmatikoei aplikatzeko. Esan behar da gaixo asmatikoen erdiek bakarrik jasaten dutela bronkioen estutzea emozioen eraginagatik. Gaixo horiengan dute eragina, hain zuzen, aktibazio-maila jaisteko estrategiek. Erlaxatzeko entrenamendutik etekinik handiena ateratzen dutenak arnasbide nagusiak itxiak dituztenak dira, parasinpatikoaren nagusitasunagatik. Vázquez eta Bucetaren arabera (Vázquez eta Buceta, 1996), erlaxatze-ariketak egokiak dira arnasbotatzearen jarioaren puntu gorenaren (PEFR) jaitsiera lortzeko, nahaste emozionalak dituzten asmatikoetan. - Bekokiko elektromiografiaren atzeraelikadura eta bularreko elektromiografiaren atzeraelikadura barneraturiko airearen bolumenaren atzeraelikadurarekin konbinaturik: krisialdietan emozio-egoera berezia eta gihar-tentsioa nagusitzen dira sarritan; kasu horietan, gihar ildaskatuetan gertatzen diren aldaketa elektrikoen atzeraelikadura teknika eraginkorra da gihar-tentsioa jaisteko. Lotura bat dago bekokiko gihar-tentsioaren eta bronkioen dilatazioaren artean, oraindik horren mekanismoa ezagutzen ez bada ere. Horregatik, bronkioetako asma dutenen biriketako zabaleran eragin esanguratsua du bekokiko giharren elektromiografiaren atzeraelikadurak. Era berean, bularreko giharren elektromiografiaren atzeraelikadura erabil daiteke hiperaireztapena jaisteko. Hiperaireztapena emozioen aktibazioari loturik agertzen da arnasketan, eta diafragmaren mugimendu egokirik gabe gertatzen da: hiperaireztapenean, diafragmaren mugimenduek ez diete laguntzen bularraren ahaleginei. Hiperaireztapena egokia da iheserako edo borrokarako, baina desegokia egoera normalean. Gaixoari arnasketa diafragmatikoa irakatsi behar zaio; horretarako, aire barneratuaren eta bularreko elektromiografiaren atzeraelikadurarekin batera, hitzezko aginduak eta eskuz emandako laguntza jotzen dira egokitzat. 2.3. Jokamodu desegokiak zuzentzeko estrategiak: krisialdiak asmatikoaren inguruan sorturiko ondorenek gaixotasunaren sintomak areagotu egiten ditu sarritan (ospitaleratzeak, absentismoa, eztulaldiak...). Horrelakoetan, beharrezkoa da ingurunearen gain ekin eta inguruko kontingentziak aldatzea. Teknika hauek erabiliko dira: iraungipena, asetzea, errefortzuak eta antzekoak. Alde batetik, beraz, jokaera desegoki batzuen gehiegizko agertzea desagerrarazi behar da; baina, beste alde batetik, beste jokaera batzuen eskasiak desagerraraztera ere zuzendu behar du esku-hartze terapeutikoak. Ildo horretatik, autozainketarako trebetasun egokiak irakatsi behar zaizkio gaixoari: arnasbideen itxitasun-maila hautemateko trebetasuna, tratamenduarekiko atxikimendua, aerosolen, nebulizatzaileen edo inhalatzaileen erabilera, ariketa fisikoen tolerantzia, aire kanporatuaren isuria gehitzea eta abar. Beharrezkoa da autobehaketa-programak egitea jokamodu batzuen gehiegitasuna edo beste batzuen gutxiegitasuna saihesteko. Programa batek, bere nahastea kudeatzeko, jokaera multzoa antolatzen du: krisialdiaren aurreikuspena, ingurunearen berrantolaketa, sintomak kontrolpean edukitzea, gaixotasunak gaixoaren bizitzan eta jokaeran duen eragina arintzea, gaixoak zaintzailearekiko duen autonomia sustatzea, estres-maila arintzea. Kudeaketa- programa horietako batzuek jokaeraren kontrol pertsonala indartzen dute; beste programa batzuek jokaeraren ingurunearen kontrola azpimarratzen dute. Lehenak gaixotasunaren ezagutzan, prebentzioan eta krisiaren kudeaketan oinarritzen dira. Bigarrenek inguruan izango dituzten ondorioen bidez aldatu nahi izaten dute jokaera; hala, errefortzu positibo edo negatiboek jokaera jakin bat gertatzeko probabilitatea areagotzen dute; zigorrek, berriz, probabilitatea gutxitzen dute. Autokudeaketa-programak egokiak dira gaixotasunari eta tratamenduari buruz pazienteek duten ezagutza handitzeko. Baina eraginkortasun hori hobetu egin daiteke estrategiak pazientearen bereizgarrien arabera aukeratuz gero.   IX. Kapitulua: GAIXOTASUN KORONARIOAK ETA HIPERTENTSIOA Mikel HARANBURU OIHARBIDE  Definizioa Bihotzaren eta odol-hodien sistemak oxigenoa, elikagaiak eta hormonak eramaten ditu zeluletara, eta haietatik karbono dioxidoa eta hondakinak ateratzen ditu. Odola zeluletara bidaltzen duen ponpa gihartsua da bihotza, baina ponpa horrek berak ere, gorputzeko beste atalek bezala, odoleko elikagaiak behar ditu. Arteria koronarioak arduratzen dira odola bihotz-giharrera eramateaz. Gantz-ehuna (kolesterolaz eta triglizeridoez osatua) eta kaltzioa odol-hodien paretetan metatzen direnean, arteriosklerosia sortzen da. Arteriosklerosiak odolaren ibilia oztopatzen duenean, estenosia sortzen da. Arteriosklerosia bihotza elikatzen duten odol-hodietan gertatzen denean, esaten da “koronarioen arteriosklerosia” dagoela. Koronarioetako estenosiak odola bihotz-gihar edo miokardiora iristea eragozten du. Estenosi arinak anginapectoris edo bularreko angina sortzen du; estenosi larriak arteriaren ixtea edo miokardio-infartua eragiten du. Bularreko anginaren kasuan, oxigeno gutxiegi iristen da gihar kardiakora, baina gutxiegitasun hori iragankorra da, eta giharrean lesiorik eragin baino lehen amaitzen da. Miokardio-infartuan, arteria koronarioak erabat itxi eta odola pasa ezin denez, bihotz-giharraren zati handi bat edo txiki bat hil egiten da. Angina gertatzen denean, min akutua sentitzen da bularrean; miokardio-infartuaren kasuan, aldiz, min handiagoa eta, denboran, luzeagoa. Miokardio-infartuaren ondorioz, arritmiak ere gerta daitezke. Arritmiak bihotz- taupada sinkronizatu gabeak eta ez-erregularrak dira, eta heriotza eragin dezakete. Odolak arterien pareten kontra eragiten duen indarra da arterietako presioa. Odol-presioa organismoaren metabolismoaren odol-eskaerari dagokiona baino handiagoa bada, hipertentsioa da. Sistole-presioa 140 mm Hg-tik gorakoa denean eta diastole-presioa 90 mm Hg-tik gorakoa denean esaten da hipertentsioa dagoela. Presio normala 120/80 mm Hg ingurukoa da. Hipertentsioaren jatorri organikoa zehaztu ezin denean, esaten da hipertentsioa esentziala edo asintomatikoa dela. Hipertentsioa gaixotasun (nahaste endokrinoak, arteriosklerosia) edo zauri baten ondorioz sortzen denean, berriz, hipertentsio sekundarioa edo sintomatikoa esaten zaio. Miokardio-infartuak eragiten dituen nahasteen artean, barne-herstura eta depresioa dira aipagarrienetakoak. Infartuaren ondoren, pertsonek nahaste emozional gehiago izaten dituzte infartuaren aurretik baino; eta nahaste horiek handiagoak dira infartua gertatu berritan handik urte batzuetara baino, nahiz eta infartua gertatu eta handik bi urtera ere nahaste horiek irauten duten. Infartuaren ondorengo nahaste emozionalek lotura handiagoa dute pazientearen ebaluazio subjektiboarekin gaixotasunaren larritasun objektiboarekin baino. Subjektuaren barne-herstura eta depresioa gaixotasunari buruzko kezken, segurtasun-gabeziaren eta kontrolagaiztasunaren ondorio dira. Infartua jasan duten asko ez dira lanera itzultzen; A tipokoak dira azkarren itzultzen direnak; barne-herstura eta depresioa dutenak nekez itzultzen dira. Infartua jasan dutenen jarduera sexuala jaitsi egiten da, bai maiztasunean, bai kalitatean. Aisialdiko jardueretan eta gizarte-bizitzan ere atzerakada gertatzen da; ariketa fisikoa egiteari uzten zaio, eta hurbileko pertsonen zirkulu itxira mugatzen dira harremanak.  Prebalentzia eta intzidentzia Estatu Batuetan, lau pertsonatik batek bihotzeko eta odol-hodietako gaixotasunen bat du, American Heart Association-ek 1996an argitaratutako txosten baten arabera. Gainera, gaixotasun horiek dira heriotzen lehen arrazoia: heriotzen % 30 baino gehiago gaixotasun horien ondorioz gertatzen dira. Gaixotasun kardiobaskularrek eragindako heriotza-kopurua minbiziak eragindakoa baino bi aldiz handiagoa da. Gizonezkoek emakumezkoek baino gaixotasun kardiobaskular gehiago izaten dituzte, eta beltzek zuriek baino gehiago. Estatu Batuetan, lau pertsonatik batek hipertentsioa du. Adindunen artean, emakumeetan hipertentsio gehiago dago gizonezkoetan baino; helduetan, berriz, gizonezkoetan gehiago emakumezkoetan baino. Beltzek zuriek baino hipertentsio-tasa handiagoa dute.  Etiopatogenia - Miokardio-infartuaren zergati nagusia arteria koronarioetako gantz-geruza edo ateroma da. Arteriak hiru geruza ditu: 1) Barne-geruza, endotelio-zelulez estalia eta odolarekin kontaktuan dagoena. 2) Gihar-zelulez osaturiko geruza malgua. 3) Kolageno-izpiz eratutako kanpoko sostengu-geruza. Barneko geruzaren lesioa gertatzen denean, endotelio-zelulak eta barneko gihar-zelulak ugaldu egiten dira lesioa estaltzeko; barne-geruza loditu egiten da, eta zelulak gantzez eta kaltzioz estaltzen dira. Lesioa dagoen lekuan, ateroma pikorduna eta horizta eratzen da, eta arteria itxi egiten da pixkanaka. Ateroma horretan odolbilduak sortzen dira, eta horrek gutxitu egiten ditu bihotz-giharrera iristen diren odola eta oxigenoa. Bihotzean ateromak dituen pertsonak ahalegin bat egin behar duenean, oxigeno-gabezia gertatzen zaio, eta horrek bihotzeko mina sortzen dio: bularreko angina. Odol-hodi lodi baten tronbosiaren ondorioz oxigeno-gabezia handia eta iraunkorra gertatzen bada, min handia eta iraunkorra sortzen da eta bihotzaren zati bat odolik gabe geratzen da; infartuaren aurrean gaude, eta bihotzeko zelulen nekrosia gertatzen da. Miokardio-infartua gertatzean, bihotz-taupaden erritmoa eta bihotz barneko garraio elektrikoa nahastu egiten dira sarritan. Aurikuletako zelula multzo baten aktibazio automatikoak bihotzaren uzkurdura eragiten du; infartuak automatizazioaren zentro horietako bat ukitzen badu, automatismoa nahas daiteke eta takikardia (taupada bizkorregiak) edo bradikardia (taupada makalegiak) gerta daitezke. - Hipertentsioa sodio eta potasioaren sarrera-irteerei lotuta dago. Giltzurrun gaineko azalak aldosterona jariatzen duenean, giltzurrunetako hoditxoetan eutsi egiten zaio sodioari eta potasioa kanporatu egiten da gernuaren bidez. Aldosterona gehiegi jariatzen denean, sodio eta ur gehiegi biltzen du organismoak. Beraz, pertsona hipertentsoek aldosterona gehiegi eta potasio gutxiegi edukitzen dute. Odol-jarioengatik edo beste arrazoiren bategatik odol- presioa eta giltzurrunetako odol-zirkulazioa murrizten direnean, organismoak errenina jariatzen du, eta erreninak angiotentsina I eta angiotentsina II sortzen ditu. Angiotentsina II delakoak aldosterona jariatzen du, eta horrek, ikusi dugun bezala, sodioa metatu eta potasioa kanporatu egiten du. Sodioak ura atxikitzen du eta arterietako presioa igotzen du. Odol-presioa txikiegia denean, beraz, angiotentsina II-ak eta aldosteronak batera ekin eta presioa normaldu egiten dute. Giltzurrunak odolez beteta daudenean, geldiarazi egiten dute erreninaren jariaketa. Estres-egoeretan, epinefrinak eta norepinefrinak bihotz-taupadak azeleratu, odol-presioa igo eta odol-biltzearen abiadura bizkortu egiten dute. Bihotz-taupadak bizkortzean, bihotzetik odol kantitate handia irteten da eta odol asko heltzen da ehunetara. Ehunek odol gehiegi hartzen dutenez, odol-hodiek estutu egin behar dute odol-jarioa murrizteko. Odol-hodien estutzeak erresistentzia periferikoa areagotzen du. Arterien presioa handitzean, organismo normalek sodioa eta ura kanporatzen dituzte giltzurrunetatik, baina hipertentsoen organismoetan arteria-presioaren igoerak ez du sodioaren iraizketa areagotzen; hau da, presioa ez da normalizatzen. Arterietako odol-presioaren handitzea bihotz-taupadek erabakitzen dute lehen fasean; baina, hipertentsioa finkatuz doan heinean, arterietako odol-presioaren kontrola miokardiotik odol-hodietara iragaiten da. Bigarren fase horretan, odolaren irteera normala berreskuratzen da, baina arteria periferikoetako erresistentzia maila altuan finkatuta gelditzen da. - Estres-egoeren aurrean oso modu aktiboan erantzuteko joera duten nortasunek gaixotasun koronarioak edukitzeko joera dute. A tipoko nortasuna duten pertsonak etengabeko borrokan murgiltzen dira, gero eta denbora gutxiagoan gero eta gehiago lortu nahian. Oso jokaera lehiakorra dute, presiopean bizi dira, lanak epe jakinetan amaitu beharrean, atsedenik hartu gabe, oldarkorrak eta pazientzia gutxikoak dira, bizkor hitz egiten dute eta etsaitasuna darie. B tipokoak, berriz, lasaiagoak dira, lehiakortasun eta etsaitasun txikiagoa erakusten dute. Espero zitekeen bezala, lotura nabarmena ikus daiteke A tipokoa izatearen eta gaixotasun koronarioak edukitzearen artean. Western Collaborative Group Study-ren ikerketan, 39 eta 59 urte bitarteko 3.000 gizonezko aztertu ziren, zortzi urte eta erdiz. A tipokoek B tipokoek baino probabilitate bi aldiz handiagoa zuten gaixotasun koronarioak edukitzeko. Framingham Heart Study-ren azterlanak baieztatu egin zituen emaitza horiek, 45 eta 77 urte bitarteko gizon-emakume multzo bat zortzi urtez aztertu ondoren. Lotura estua antzeman zen A tipoaren eta gaixotasun koronarioen artean, bai gizonen kasuan, bai emakumeen kasuan (Bishop, 1994). Nolanahi ere, hasierako ikerketa horiek gaixotasun koronarioen eta A tipoaren arteko lotura frogatzen bazuten ere, beste ikerketa batzuek ez dute horrelakorik erakutsi. A tipoa gaixotasun koronarioekin lotuta ageri da populazio orokorrean, baina ez gaixotasun koronarioak nozitzeko arrisku handia duten beste populazio batzuetan. Kontuan eduki behar da, hain zuzen, hainbat neurgailu erabili direla pertsona bat A tipokoa den edo ez erabakitzeko: 52 galdera dituen JAS (JenkinsActivitySurvey), 10 item dituen FramingahmTypeScale edo 14 item dituen BortnerRatingScale. Gainera, hasieran gaixotasun koronarioa edukitzeko aukera gehiago zituztenak sartzen ziren A tipoaren barnean; gerora, elementu gehiago sartu dira A tipokoen bereizgarrien artean: abiadura, lanean buru-belarri aritzea, pazientziarik eza, etsaitasuna. Baina egin diren ikerketen berrikusketek erakusten digutenez, A tipokoei dagokienez, abiadura eta lanean buru-belarri aritzea ezin dira gaixotasun koronarioetarako joerarekin lotu. Hori bai, etsaitasunak eta beste egoera emozional negatiboek lotura iraunkorra dute gaixotasun koronarioekin; gaixotasun koronarioen gertaera besteekiko etsaitasunarekin erlazionatuta ageri da (H.S. Friedman eta DiMatteo, 1989). A tipokoek besteek baino modu estresatuagoan jokatzen dute erronka-egoeretan: hiperreaktibotasun fisiologikoa dute, bihotz-taupada bizkorragoak dituzte, katekolamina gehiago jariatzen dute, eta, ondorioz, odol-presio handiagoa dute. Horrek guztiak arterietako endotelioa suntsitu eta gantzak arterietan finka ditzake, plaka aterosklerotiko modura. - Gaixotasun koronarioak eragiten dituzten arrisku-faktoreen artean, A tipoko nortasuna edukitzeaz gainera, dieta hiperlipidikoa, ariketa fisikorik eza, tabakoa eta bizimodu edo bizitzako harremanen modua aipatu behar dira. Dietak kolesterolaren bidez eragiten du gaixotasun koronarioetan. Bi kolesterol mota daude: dentsitate txikikoa (LDLC: low-densitylipoproteincholesterol) eta dentsitate handikoa (HDLC: high-densitylipoproteincholesterol). Dentsitate txikiko kolesterol-maila garaiak areagotu egiten du gaixotasun koronarioen arriskua. Dentsitate handiko kolesterol-maila altuak, berriz, txikiagotu egiten du gaixotasun koronarioen arriskua. HDLC altua eta LDLC baxua dira osasungarrienak. Ariketa fisikoaren eragina nabarmena da, azterketa epidemiologikoek erakutsi dutenez: ariketa fisiko gutxiago egiten dutenek gaixotasun koronarioak edukitzeko probabilitate gehiago dituzte (Jenkins, 1988; Wenger, 1983). Izan ere, ariketa fisiko asko egiten dutenek bihotz indartsuagoa dute, LDLC baxuagoa dute, gantza metatzeko joera txikiagoa dute eta beren bihotzak eta odol-hodiek hobeto erantzuten diote estresari. Ariketa fisikoek eragin positiboa dute; erretzeak, berriz, eragin negatiboa du. Erretzeak bihotz-taupadak bizkortzen ditu, odol-hodiak estutzen ditu eta odol- presioa handitzen du. Erretzearen ondorioz, dentsitate txikiko kolesterolaren (LDLC) maila igo egiten da eta gaixotasun koronarioetatik babesten gaituen dentsitate handiko kolesterolaren (HDLC) maila jaitsi. Pertsonaren bizimodua eta harreman-modua aipatzean, bizimodu estresatuari edo patxadatsuari eta pertsonak lantzen duen harreman-sareari buruz ari gara. Alde horretatik egin diren ikerketen arabera, ezkongabeek, dibortziatuek eta alargunek bihotzeko gaixotasun koronarioak izateko aukera gehiago dituzte ezkonduek baino. Bestalde, badirudi arrisku-faktore gehiago dituztela bananduek eta dibortziatuek ezkongabeek eta ezkonduek baino.  Tratamendua Esku-hartze psikologikoaren helburua gaixotasun koronarioa duen pertsonaren bizitza-kalitatea hobetzea da. Infartua eduki duen pazientearen erreakzio emozionalak zaindu egin behar dira. Erreakzio disfuntzionalak sortzen dituen estres-gertaera da infartua; hala, arteria koronarioen gaixotasunak depresioarekin eta barne-hersturarekin lotuta daude. Esku-hartze psikologikoaren bidez, aldatu egin behar dira gaixoari barne-herstura eta depresioa eragiten dizkioten kognizio desegokiak. Miokardio-infartuak beldur eta barne-herstura handia eragin ditzake. Gaixoak atsekabetuta gelditzen dira. Miokardio-infartuaren eragin emozionala murriztu egin behar da, gaixotasunaren ebaluazio errealistaren bidez. Ez da batere ona infartuaren aurrean arinegi jokatzea, tratamenduarekiko axolagabekeria ekartzen baitu horrek, baina ezta gehiegizko kezkak sortzea ere, estres-iturri izan baitaiteke. Estresari aurre egiteko trebatu egin behar da pazientea: inguruneko gehiegizko eskaerei aurre egiten ikasi behar du. A tipoko jokaera alboratzen dutenek gaixoberritzeko aukera gutxiago izaten dituzte A tipoko jokaera gainditu ezdutenek baino. Gaixo koronarioak sendagilearen eta psikologoaren orientabideei jarraitu behar die dietari, erretzeari, ariketa fisikoei eta bizimodu edo azturei dagokienez. Hala eginez gero, terapeutak ezarritako tratamenduarekiko atxikimenduak eragin erabakigarria du tratamenduaren eraginkortasunean. Bere jokaeraren eta bizimoduaren aldaketak ekarriko dizkion onurak aztertzeko prest egon behar du; aldaketari ekin baino lehen, aldatzeko prest agertu behar du. Orain arte haren jokaerak eta bizimodua kanpotik erabaki badira, aurrerantzean berak erabakitzea izango litzateke egokiena. Horretarako, arrisku-faktoreen kudeaketa berak zuzendu behar du, gorputzeko gantz-soberakina gutxitzeko: dieta berezi hipokalorikoa, erretzeari uztea, ariketa fisiko erregularra, erlaxatzeko ariketak, depresioaren eta bane-hersturaren tratamendua, kinadak kontrolatzeko estrategiak, jokaera positiboen errefortzuak, etab. Gaixo koronarioak autozuzenketa horretan trebatu behar du, baina taldearen sostenguak lagundu egin behar dio bizimoduaren aldaketa horretan irauteko. Taldeak lagundu egingo dio bakartzea gainditzen, komunikazio-bideak irekitzen, sentimenduen adierazpena errazten eta gaixotasun koronarioetara bultzatzen duten jokaerak gutxitzen. Tratamenduarekiko atxikimendua beharrezkoa da, baina zenbait sendagaik bigarren mailako efektuak ere badituzte. Odol-hodiak dilatatzeko erabiltzen diren sendagaiek buruko mina sor dezakete; hipertentsioaren aurkakoek barne-herstura, depresioa eta loaren nahasteak sor ditzakete; kortikosteroideek asaldura, egongaiztasun emozionala, depresioa, barne-herstura edo suminkortasuna sor ditzakete. Terapeutak lagundu egin behar dio pazienteari sendagaien bigarren mailako efektuek sorturiko nahaste psikopatologikoei aurre egiten. Dena dela, infartua jasan dutenak gizonezko helduak eta emakume adindunak izaten dira sarritan, eta ez zaie ikuspegi psikologikoa gehiegi interesatzen. Tratamendu psikologikoari ekiteko, miokardio-infartuaren ondorioei buruzko lehen ebaluazio bat egin behar da: besteak beste, gaixotasunari buruzko kognizioak, lanerako gaitasuna eta autonomia, gaixoberritzeko arrisku- faktoreak, familia-egoera, umore-egoera, sexu-jarduera, gizarteko harremanen gutxitzea eta bakartze-maila aztertu behar dira. Lehen ebaluazioaren ondoren, tratamenduaren helburuak eta abantailak azaldu behar zaizkio pazienteari. Miokardio-infartuaren eragin emozionala gutxitzeko, estrategia kognitibo- konduktualak erabil daitezke; gaixotasun koronarioen arriskua gutxitzeko, arrisku-faktoreei buruzko informazioa, kinadak kontrolatzeko estrategiak, jokaeraren autobehaketa eta erregistroa erabil daitezke. Gaixotasunaren ondorioei aurre egiteko, bizimodu eta jokaera desegokiei aurre egiteko, bizimodu berria eta trebetasun egokiak landu behar dira. Adibidez, A tipoko jokaera aldatu egin behar da; estres-egoeretan gehiegizko erreakzioak ez izateko estrategiak ikasi behar dira: giharrak lasaitzea, berrantolaketa kognitiboa lantzea, komunikazioan trebatzea. Tratamenduaren amaieran ebaluazio bat egingo da, emaitzen berri jaso eta hutsegiteak zuzentzeko. Tratamenduaren prozesu guztian zehar pazientearen motibazio-maila aztertuko da, hari loturik baitago terapiaren arrakasta.      Bihotzekogaixotasunenalderdipsikologikoeiburuzkoelkarrizketa  Solaskidea: Juan Ferro Jauna, Donostiako Bihotz Zentroko sendagile kardiologoa     1. Galdera: Zein dira zuen unitatean maizen tratatzen dituzuen gaixotasunak?  Erantzuna:Kardiopatiamotaguztiak,eta,batezere,kardiopatiaiskemikoarekin (bularrekoangina,miokardio-infartua)etahaienarrisku-faktoreekin(arteria- hipertentsioa,kolesterol-mailagaraia...)erlazionatuak.     1. Galdera: Tratatzen dituzuen gaixotasunen etiologia finkatzerakoan,       faktore psikologikoren bat aipatzen al duzue?  Erantzuna: Faktorekausalaedogaixotasunalarritzeraeramanduenfaktoreadelaustedenkasuetan,bai.  3. Galdera: Gaixotasun horietako batzuen etiologian aipatzen den faktore psikologikoren bat zehatz al zenezake?  Erantzuna: Lanekoestresaedoestressoziofamiliarra,barne-herstura,depresio- sindromeak...     1. Galdera: Gaixotasunei buruz ematen dituzuen azalpenetan, faktore       biologikoei ematen al diezue lehentasuna psikologikoen aurretik,       psikologikoei ematen al diezue lehentasuna biologikoen aurretik, ala bi       faktore moten arteko elkarreraginaren ikuspegitik ari zarete, bietako       bati lehentasuna emanda ala eman gabe? Erantzuna: Batikbat,faktorebiologikoeiematendiegugarrantzia,faktorepsikologikoak,gaixotasunarekinzerikusiadutelaustedugunean,ahanztenedoalborauztenezbadituguere;kasuhorietanpsikologoarenedopsikiatrarenkontsultaaholkatzenda.     1. Galdera: Gaixotasunaz egiten duzuen deskribapenean, zer faktore aipatzen       dira?  Erantzuna: Faktoreemozionalakhartzendirakontuan,batikbat.     1. Galdera: Aplikatzen dituzuen tratamendu-ereduetan, esku-hartze       psikologiko motaren bat erabiltzen al duzue? Zein edo zeintzuk? Erantzuna: ErrehabilitazioKardiakoarenprogramansartutadaudenpazienteeibarne- hersturarentesta,bizitza-kalitatearentesta,gertaeraestres- sortzaileentestaetaAmotakonortasunarentestaegitenzaie. Astero erlaxatze-saio bat egiten da. Dagokionespezialistarengana (psikologoaedopsikiatra)bidaltzenda,beharrezkoaikusizgero.     1. Galdera: Zer esan zenezake terapia psikologikoen, biologikoen edo       konbinatuen eraginkortasunaz? Erantzuna: Usteduguterapiapsikologikoenetabiologikoeneraginkortasunagarrantzitsuadelaetagurelanbidearenoinarriadela.Biterapiamotetan,baibakarrikdoazenean,baikonbinaturikdoazenean,emaitzeiburuzkozorroztasunzientifikoaeskatubeharda,praktikanjartzerakoan.     1. Galdera: Zer eskatuko zenioke Osasunaren Psikologiari zuk lan egiten       duzun ikuspegitik? Erantzuna: Orohar,OsasunarenPsikologianetaberezikikardiopatiarenpsikologianezagutzakdituztenpsikologogehiago.     1. Galdera: Zer eskatuko zenioke zuk lan egiten duzun erakundeari osasunaren       tratamendu psikologikoa dela eta?  Erantzuna: ErrehabilitazioKardiakoarenprogramenbidezpazientegehiagorenganaheltzea,psikologoarenesku- hartzezuzenarekin.Erakundeofizialekneurrihorrenaldeeginbeharkolukete,onurakgarbifrogatuaktabaitaude.                  ***** X. Kapitulua: URDAILEKO ETA HESTEETAKO NAHASTEAK ***** Mikel HARANBURU OIHARBIDE  Digestio-aparatuaren nahaste nagusiak honako hauek dira: urdail eta hesteetako ultzerak, heste narritakorraren sindromea, pelbisaren zoru espastikoaren sindromea eta hesteen hanturazko gaixotasunak (ultzera-kolitisa eta Crohn-en gaixotasuna). 1. Ultzerapeptikoaedogastroduodenala: urdaileko edo duodenoko ehunaren narritadura edo zauria da, urdaileko gehiegizko azido edo pepsinak eragina. Izan ere, pertsona batzuen urdaileko edo hesteetako muki-mintza ez dago substantzia horietatik behar bezala babestua: batetik, muki-mintzak muki gutxi jariatzen duelako; eta, bestetik, estresaren, tabakoaren edo alkoholaren eraginez azido gehiegi jariatzen duelako. Ultzerak jateko gogorik eza, sabelaren puztea, goragalea, kurrunka edo goragalea sorraraz ditzake, baina sintomarik nabariena mina da; min horrek sabela hutsik edukitzearekin du zerikusia (otordutik 2 edo 3 ordura, gauerdian... gertatzen baita), eta janariak arindu egiten duela dirudi. Ultzera peptikoa dutenen bereizgarri psikologikoei erreparatzen badiegu, estres-giroan bizi badira ere, ez dute gizarte-laguntzarik bilatzen; inhibituak, beren baitan bilduak eta konformistak izateko joera dute. Epidemiologiari dagokionez, ultzera gastrikoaren hedapena duodenoko ultzerarena baino lehen hasi zen, eta baretu ere lehenago baretu zen. Hala, ultzera gastrikoaren hilkortasunaren gailurra 1950eko hamarkadaren hasieran gertatu bazen, duodenoko ultzerarena hamarkada bereko amaieran jazo zen. Gaur egungo egoerari erreparatzen badiogu, berriz, esan daiteke urdaileko eta duodenoko ultzerak nahiko hedatuta daudela: 10 estatubatuarretik batek bere bizitzan noizbait ultzeraren bat izan du (Bennet eta Carroll, 1997). 2. Hestenarritakorrarensindromea: hainbat modutan izendatu ohi da: kolon espastikoa edo heste espastikoa, hesteetako gaixotasun funtzionala, kolitisa... Hala ere, heste narritakorraren sindromeak ez du hanturarik sortzen eta, beraz, ezin da nahasi kolitisarekin. Sabeleko mina eta hesteetako azturen nahastea dira gaixotasun honen ezaugarri nagusiak. Gaixotasun honek jotako pertsonak oso sentikorrak dira minarekiko; koloneko funtzio normalak anormal gisa bizi dituzte: mina sentitzen dute subjektu normalek min gabekotzat hartzen dituzten koloneko distentsioen aurrean. Sabeleko etengabeko mina karrakazko mina izaten da sarritan, eta idorreriarekin edo beherakoarekin batera ager daiteke. Sabeleko mina areagotu egiten da tentsio emozionalarekin, eta libratzearekin arindu edo desagertu egiten da; baina libratzea ez da batere erregularra izaten maiztasunari, formari, mukiari edo kantitateari dagokienez; esate baterako, maiztasunari dagokionez, gerta daiteke egunean hiru aldiz egitea edota astean ere hiru aldiz egitea. Gainera, batzuetan, idorreria eta beherakoa aldizkatu egiten dira: idorrerian, kolonaren uzkurtze-jarduera txikiagoa da; beherakoaren kasuan, berriz, handiagoa. Bestalde, gaixotasun hau dutenek asebetetasun- sentsazioa, pirosia, oka egiteko gogoa, goragaleak, buruko minak, palpitazioak, kontzentrazio-galerak edo bizkarreko minak izaten dituzte sarri. Gaixotasun funtzionala da, hau da, sustrai organikorik gabe ere, gaixoak hesteetako nahasteak izaten ditu: sabel-bihurridurak, korapiloak, gasa, puztualdiak, mina, idorreria edota beherakoa. Heste narritakorraren sindromea diagnostikatu ahal izateko, sintoma horiek iraunkorrak izan behar dute, hots, hiru hilabete inguru iraun behar dute gutxienez. Sindrome hau dutenek beren eguneroko jarduerak mugatu behar dituzte sintomak agertzen direnean; arazoak izaten dituzte lanean, aisialdian eta harremanak ezartzeko unean. Bestalde, heste narritakorraren sindromea barne-hersturarekin estu lotuta agertu izan bada ere eta historikoki gaixotasun psikosomatikotzat hartu bada ere, gaixotasun hau duten pertsona asko ez dira sendagilearengana joaten; arazo psikologikoak dituztenak dira batik bat sendagilearengana joaten direnak. Horregatik egotzi izan zaizkie gaixotasun hau dutenei sintoma psikologiko berezi batzuk. Ikerlari zenbaiten ustez, beraz, sintoma psikologikoek, gaixotasuna sorrarazi baino areago, gaixotasuna dutenak sendagilearengana bideratuko lituzkete. Arazo psikologikoei dagokienez, lotura ezar daiteke haurtzaroko traumen (dibortzioak, gurasoen heriotza, abusu sexualak...) eta heste narritakorraren sindromearen artean. Dena dela, lotura horri dagokionez, haurtzaroko trauma horien berri gehiago ematen dute sendagilearengana joaten direnek gaixotasuna edukita sendagilearengana joaten ez direnek baino. Nolanahi ere, hesteetako nahasteengatik sendagilearengana doazen gaixoen erdiek, gutxi gorabehera, heste narritakorraren sindromea dute; esaten da populazioaren % 8-22 artean zabalduta dagoela, eta badirudi azken urteetan gora egin duela. Esan liteke digestio-aparatuko nahaste funtzionalik arruntena dela. 20 eta 50 urte bitarteko gazte eta helduak harrapatzen ditu bereziki. 3. Pelbisarenzoruespastikoarensindromeaedozorupelbikoarendisinergia: heste itsuak eta kolonak osatzen dute heste lodia; kolonaren amaieran, berriz, ondestea eta uzki-kanala ditugu. Ondestea egitura kurbatua da, eta, hutsik dagoenean, luzetarako tolesturak eratzen dira haren paretetan. Ondestea ondoan duen kolon zatia baino elastikoagoa eta malguagoa da, eta asko heda daiteke, luzetarako giharraren geruza meheagoa duelako; hedatzen denean, ondesteko anpulua edo puxika eratzen da, bere tolestura espiralekin. Anpuluaren ondoren, uzki-hodia edo kanala dator. Kanal horrek eginkari solido, likido eta gaseosoak bereizten dituzten hartzaile ugari ditu. Uzki-kanalean, barneko eta kanpoko esfinterrak daude, gihar leunez eta ildaskatuez osatuak. Barneko esfinterra ondesteko gihar leun zirkularra loditzetik eratorria da, eta nahi gabe uzkurtzen da, nerbio-sistema autonomoaren mende baitago. Esfinter hori itxita egoten da eskuarki, harik eta ondestea hedatzen den arte; orduan, erreflexuz lasaitzen da. Kanpoko esfinterra, berriz, gihar ildaskatuez osatuta dago, hiru geruza ditu eta borondatez kontrola daiteke. Pelbisaren zorua edo diafragma uzkiaren gihar altxatzaileak, gihar puborektalak eta uzki-ondesteko eraztunak eratzen dute. Uzkiaren barneko eta kanpoko esfinterren gihar-hodiak bata bestearen barnean gora eta behera higitzen dira. Eginkariei eustean eta libratzean parte-hartzen duten egiturak, beraz, ondestea, barneko eta kanpoko esfinterrak eta gihar altxatzailearen gihar puborektala dira. Elikadura-boloa heste lodira sartzen denean, makaldu egiten da haren abiadura. Hain makala da abiadura, ezen 12 bat ordu behar baititu kimoak balbula ileozekaletik zeharkako kolonera pasatzeko. Libratzea otorduen ondoren gertatzen da sarritan, erreflexu gastrokolikoari esker. Janariaren sarrerak urdaila zabaltzen duenean, kolonaren mugikortasuna handitu egiten da, gastrinak eraginda, eta erreflexu gastroenterikoak kimoa heste lodira iraganarazten du. Janaria urdailean sartu eta handik 20-30 bat minutura gertatzen diren erreflexu gastrokoliko eta duodenokolikoek eragindako masa- mugimenduek koloneko eginkariak ondestera bideratzen dituzte. Masa-mugimendu horiek, beraz, otorduen ondoren gertatzen dira gehienetan, egunean behin edo gehiagotan. Dena dela, behin libratzen hasita, eginkari kantitate handia kanpora daiteke sabela uzkurtu beharrik gabe, eginkariak erreflexu anakolonikoa (kolonaren uzkurdura propultsiboa) eragiten duelako uzkitik iragatean. Horrela, ondestea hutsik egoten da egunaren ordu gehienetan, eta masa-mugimendu horien ondoren betetzen da. Bestalde, eginkariari eustean, badute zerikusia barne eta kanpoko esfinterrek eta ondestearen ardatzaren eta uzki-kanalaren ardatzaren arteko angeluak ere. Gihar puborektalaren eta kanpoko esfinterraren eraginez, sabel barneko presioa handitzen denean, ondestearen azken zatia zapaldu eta ondesteko anpuluaren eta uzki-kanalaren arteko hodia itxi egiten da. Dena dela, eginkari-masa bat uzkurduren eraginez ondestean sartzen denean, erantzun multzo sinkronizatu bat jartzen da abian. Alde batetik, ondestea zabaldu egiten da; bestetik, aldi berean, uzkiaren barneko esfinterra lasaitu eta kanpoko esfinterra uzkurtu egiten dira. Kanpoko esfinterraren uzkurdura hori gutxi gorabehera bi urterekin ikasten den erantzuna da, garapen neuromuskularrari eta entrenamenduari esker. Kanpoko esfinterrak itxita jarraitzen duenez, eginkariak ondesteari egiten dion presioa handitu egiten da, eta horrek tentsio-hartzaileen aktibazioa eragiten du. Ondesteko presio hori 18 mm Hg-tik gorakoa denean, libratzeko edo gasak kanporatzeko gogoa sortzen da; ondorioz, uzkiko kanpoko esfinterra lasaitu eta eginkaria kanporatu egiten da. Uzki-hodiko tentsio-hartzaileei esker, ondesteko eginkariak solidoak, likidoak edo gaseosoak diren jakin daiteke; informazio horri esker, pertsonak bere beharrak asetzeko toki egokia aukera dezake. Kanpoko esfinterraren lasaitzearekin batera, beharrezkoa da sabeleko giharrak uzkurtzea sabel barneko presioa gehitu eta eginkariak kanporatzeko. Esandakoaren arabera, libratzea subjektuak kontzienteki kontrola dezakeen zerbait da; eginkaria ondestean metatu dela ohartzean, uzkiaren kanpoko esfinterra nahita uzkurtu edo lasaitu egin dezake. Libratzean, beraz, pelbisaren zoruko giharrak lasaitu egiten dira eskuarki; baina idorreria dutenen erdiek, gutxi gorabehera, gihar horiek uzkurtu egiten dituzte, lasaitu ordez, eta erantzun paradoxiko bat ematen dute horrela. Bi idorreria mota bereiz daitezke: kolonaren mugikortasunaren aldaketak eragindakoa eta uzki- ondesteko eskualdeko aldaketak eragindakoa. Lehena diagnostikatzeko, eginkariek kolonean ematen duten denbora neurtzen da, kontraste erradiologikoaren bidez; idorreria iragaite-denboraren aldaketek eragindakoa denean, esfinterren funtzionamendua normala izan ohi da. Bigarren idorreria mota diagnostikatzeko, ondestearen funtzionamenduaren ebaluazio manometrikoa egiten da, eta ondesteko mugikortasunaren nahasteak agertzen dira. Pelbisaren zoru espastikoaren sindromea duten pertsonek libratzeko mekanismoa nahastua dute, uzkiaren kanpoko esfinterraren eta pelbisaren zoruko beste gihar batzuen jarduera bioelektrikoaren gehikuntzagatik; ondorioz, idorreria kronikoa izaten dute. Hori dela eta, zoru espastikoa dutenak maiztasun txikiagoz libratzen dira eta eginkarien uzkitiko irteera mingarria gertatzen zaie; gainera, eginkari guztia kanporatu ezin izanaren sentipena gelditzen zaie eta lasaigarri edo enema gehiegi erabiltzera jotzen dute, besteak beste, uzkiko kanpoko esfinterraren uzkurdura paradoxikoa gertatzen zaielako. Nolanahi ere, pertsona osasuntsuen libratze-maiztasunari erreparatzen badiogu, nahiko aldakorra dela ikusten dugu, astean hiru aldiz egitetik egunean hiru aldiz egitera alda baitaiteke. Aldakortasun hori kontuan hartuta, pertsona batek idorreria duela esateko, ondoren aipatzen diren sintometatik bi behintzat eduki behar ditu gutxienez hamabi hilabetean ((W. E. Whitehead, Chaussade, Corazziari eta Kumar, 1991): a) Libratzeko ahalegin handiegia egin beharra, lau saiakeratik behin; b) Libratzean dena ez kanporatu izanaren sentsazioa, lautik batean gutxienez; c) Eginkaria gogorra eta zati handiegitan edo txikiegitan egitea, kasuen laurdenean; d) Astean hiru aldiz baino gutxiagotan libratzea; e) Lasaigarriak, enemak edo beste bitarteko batzuk erabiltzea. Zoru pelbiko espastikoaren sindromea duten subjektuak identifikatzeko, beste irizpide hauek erabiltzen dira: libratzean kanpoko uzki-esfinterra eta gihar puborektala paradoxikoki uzkurtzea, urezko baloia ondestetik kanporatzeko ezintasuna, uzkiko kanpoko esfinterrak eta gihar puborektalak libratzean duten jarduera elektromiografikoa eta uzkiaren eta ondesteko hodiaren arteko angelua txikitzea.  4. Hesteenhanturazkogaixotasunak: gaixotasun hauen artean bi mota bereizten ditugu: ultzera-kolitisa eta Crohn-en gaixotasuna. Ultzera-kolitisa eta Crohn- en gaixotasuna hesteen hanturazko gaixotasun kronikoak dira. Hala ere, paziente batzuek gaixoaldiak osasunaldiekin txandakatzen dituzte; beste batzuek, ordea, sintoma iraunkorrak dituzte. Eritasunaren larritasun-mailak ere desberdinak dira: batzuk sintoma arinez agertzen dira; beste batzuk, aldiz, gaixoa bizitza normalerako gauza ez bihurtzeraino hel daitezke. Gaixotasun hauen diagnostiko bereizgarria ez da erraza, elkarrekin eta heste narritakorraren sindromearekin nahas baitaitezke. Sintomarik ohikoena beherakoa da. Karranpa-minak ere sarritan agertzen dira. Odola ere ager daiteke, batez ere ultzera-kolitisean. Nekea, apetitua galtzea eta sukarra ere sarri agertzen dira. Ultzera-kolitisak beheko kolona harrapatzen du eskuarki, eta kolonaren barneko geruzaren hantura eragiten du. Crohn-en gaixotasuna urdail-hesteetako ibilbideko edozein puntutan gerta daiteke, eta hesteen paretaren kanpoaldeko geruzaren hantura eragiten du. Profil psikologikoari dagokionez, ultzera-kolitisa dutenek gurasoekin harreman sinbiotikoak edukitzeko joera dute, eta, ondorioz, zaila gertatzen zaie gurasoen etxea uztea; Crohn-en gaixotasuna dutenek ez dute halako joerarik, eta lehenago alde egiten dute etxetik. Zerk bereizten ditu ultzera-kolitisa eta Crohn-en gaixotasuna? 4.1.Ultzera-kolitisa: heste lodi edo kolonaren eta ondestearen barneko geruzaren hantura edo ultzerazioz agertzen da. Gehienetan ondestea eta kolon sigmoideoa ukitzen baditu ere, kolon osoa harrapatzera hel daiteke. Gaixotasuna kolon sigmoideoan hasten da eskuarki, eta heste lodi osora zabaltzen da. Ez du hestearen lodiera osoa hartzen, eta ez da heste meharrera iristen. Sintoma aipagarrienak honako hauek dira: sabeleko mina, beherakoa, eginkari likidoak, deshidratazioa, rectumeko odol-galerak, anemia, anorexia, sukarra eta koloneko minbizia edukitzeko arriskua. Deshidratatzeko eta anemia izateko arriskua, batez ere, gaixotasuna aurreratua dagoenean agertzen da, likido asko gal baitaiteke. Gaixotasun hau dutenen koloneko minbizia edukitzeko arriskua ere aipatzekoa da, gaixotasuna urte luzez nozitu izan badute batik bat; antza denez, gaixotasun hau 25 urtez eduki dutenen % 40k minbizia nozitzeko arriskua dute. Sintoma psikologikoei dagokienez, barne-herstura eta depresio-maila handia agertzen badira ere, gaixotasunaren kronikotasunarekin lotuta agertzen dira batez ere, eta ez joera-faktore gisa. Riley, Mani, Goodman eta Lucas-ek  (Riley, Mani, Goodman eta Lucas, 1990) ikertutakoaren arabera, ez dago korrelaziorik barne-herstura eta depresioaren eta gaixotasun honen sintomen artean. Gaixotasun honek 15-20 urte bitarteko gazteak jotzen ditu batez ere, eta, sarritan, ezgaitasun kronikora eramaten du pazientea. 4. 2. Crohnengaixotasuna: ileum eskualdeko enteritisa edo ileitis kronikoa ere esaten zaio. Heste meharraren hantura kronikoa eragiten du; hantura heste meharraren behealdean, ileum deituriko zatian gertatzen da eskuarki (ileitisa), baina edozein zati uki dezake, baita heste lodiaren hasierakoa ere. Garai batean uste zen ileuma bakarrik harrapatzen zuela; horregatik jarri zioten ileitis izena. Kolon osoa edo kolonaren zati bat harrapatzen badu, kolitisa deritzo. Ondestea bakarrik harrapatzen badu, proktitisa. Crohn-en gaixotasunak ez du, beraz, heste guztia modu berean ukitzen; hestearen zati batzuk ukitzen ditu eta beste zati batzuk ez. Gaixotasun honen sintomak heste narritakorraren sindromearen eta ultzera-kolitisaren sintomen antzekoak dira. Crohn-en gaixotasunaren sintoma arruntenak honako hauek dira: sabeleko mina, beherakoa, libratu ezina, sukarra, anorexia, anemia, hazkuntza berantiarra, pisu-galera, gaizkoadura eta globulu zurien ugalketa. Gaixotasun hau denbora luzez jasan dutenek arrisku handiagoa dute hesteetako minbizia edukitzeko. Dena dela, gaixotasun honen arazorik sarrienetakoa hesteak ixtea da, hantura kronikoak eraginda; ultzera hestearen barneko geruzan zabaltzen da, eta paretan zehar heda daiteke. Hesteetako muki-mintzaren azpian hasten da hantura-prozesu progresiboa, eta haien paretetako geruza guztietara zabal daiteke; paretak handitu, edematizatu, loditu eta orbaindu egiten dira, eta, ondorioz, heste- bidea estutu egiten da, batzuetan baita hodia ixteraino estutu ere. Hanturak, alde batetik, mina eta hesteak sarritan hustu beharra eragiten du; bestetik, hestea ixten denean, haren bat-bateko hedatzeak hernia, zauriak edo fistulak sor ditzake. Fistula horiek inguruko atalak ere uki ditzakete, hala nola puxika, bagina edo azala, eta horrelakoetan ezinbestekoa da ebakuntza egitea, bakterioen kutsadura saihesteko. Gaixotasun honek arazo bat baino gehiago eragin ditzake pertsonen arteko harremanetan: minbiziarekiko eta kirurgia jasan beharrarekiko kezkak, lan egiteko mugak, depresioa, barne-herstura eta mendekotasuna. Eritasun hau 20-30 urte bitarteko pertsonei diagnostikatzen zaie eskuarki, baina pertsona gazteagoetan ere ager daiteke. Gizonezkoei nahiz emakumezkoei modu berean erasaten die, baina nahiko gaixotasun bitxitzat har daiteke, jende gutxik duelako. Etiologia Urdaileko etahesteetakogaixotasunenetaalderdipsikologikoenartekoloturakaztertzendituztenikerketaaskoargitaratudiraazkenurteotan.Loturaestuaantzemandaurdailekoetahesteetakonahasteenetaestresaren,disfuntziopsikologikoenetabaldintzapen- prozesuenartean(M.A .Simón,Martínez-VelascoetaSalgado,1999)  1. Ultzerapeptikoak: lehenengo azterketa epidemiologikoen arabera, ultzera eta estres-gertaerak elkarri lotuta daude. Zibilizazioaren gaixotasuna dela esan duenik ere bada, eta, alde horretatik, industrializatutako gizartean garatutako gaixotasuntzat har daiteke. Hori horrela balitz, gizartea konplexuago bihurtuz doan heinean, jende gehiagok edukiko luke gaixotasun hori. Dena dela, badirudi gizartearen hiritartzearen fase goiztiar bateko gaixotasuna dela, 1950 urte inguruan heldu baitzen unerik gorenera. Bennet eta Carroll-ek (Bennet eta Carroll, 1997) urdaileko eta duodenoko ultzeraren etiologiari buruzko ikerketak berrikusi dituzte:     * Ikerketa epidemiologiko batzuen arabera, Mendebaldeko gizarte       aurreratuetan ultzerarekin loturiko sintomak sarriago agertzen ziren       kirurgialari, trafiko-kontrolatzaile, exekutibo eta estresa sortzen duten       antzeko lanbideetan. Dena dela, batetik, ikerketa horien diagnostikoak       erradiologia-egiaztapenik gabe egin ziren, eta, bestetik, ez dago garbi       ultzera zutenek estres-maila handiagoa zuten edo ez.     * Ultzeraren eta estresaren arteko elkarreragina aztertzeko, Medalie eta       lankideen (Medalie, Stange, Zyzanski eta Goldbourt, 1992) ikerketaren       berri ere ematen digute. Ikerketa horretan 40 urtetik gorako 8.458       gizonen kasuak aztertu ziren 5 urtez, eta erlazio estua antzeman zen       duodenoko ultzeraren eta familia-arazoen, intimitate-maila eta sostengu       sozialaren maila baxuaren eta afektu negatiboen artean. Nolanahi ere,       ikerketa horretan ere ultzera zuten pertsonen identifikazioa kontsulta       medikoaren bidez egin zen, eta gauza jakina da kontsultara joaten diren       pertsonek, sarritan, barne-herstura eta depresio handiagoa izaten dutela       joaten ez direnek baino:       “ClinicattedanceasabiasingfactorishighlightedbySandbergandBiling´s       (1976)findingsthatclinicattendersweremoreanxiousanddepressedthannon-       attenderswithPUD(pepticulcerdisease)” (Bennet eta Carroll, 1997).       Bizitzako gertaerei buruzko ikerketa gehienek diotenez, duodenoko ultzera       dutenek estres-gertaera gehiago jasan dituzte ultzera garatu aurretik edo       estresari aurre egiteko baliabide gutxiago dituzte osasun oneko kontrol-       taldekoek edo beste gaixotasunak dituzten alderatze-taldekoek baino.     * Estresak gaixotasunaren sintomak iraunarazten dituela iradokitzen duten       ikerketa prospektibo ugari daude. Hala, Hui eta lankideek (Hui, Shiu,       Lok eta Lam, 1992) duodenoko ultzera zuten gaixoekin eta hepatitisa       zuten pazienteekin egindako ikerketaren arabera, gaixotasunaren fase       aktiboan zeuden gaixoek besteek baino bizitzako gertaera positibo       gutxiago eta estres-maila altuagoa zituzten. Badirudi, beraz, estresaren       eta duodenoko ultzeraren arteko lotura egiaztatu dela, baina urdaileko       ultzeraren eta estresaren arteko lotura ez da hain garbia, ikerketa       gehienek ez baitute loturarik aurkitu urdaileko ultzeraren eta bizitzako       gertaeren artean.     * Hanturaren aurkako sendagaiek, urdaileko azidoaren gehiegizko jariaketak       edo bakterioen eraginak sor dezakete ultzera. Azidoaren jariaketaren eta       estres kronikoaren arteko loturari dagokionez, berriz, estres psikologiko       kronikoa urdaileko azido hidroklorikoaren gehiegizko jariaketarekin       lotuta agertzen da, eta estres-maila gutxitzeak azidoaren jariaketa       jaitsaraz dezake. Estres emozionalak, hipotalamoaren, hipofisiaren eta       sistema linbikoaren bidez, zuku gastrikoa jariarazten du. Helicobacterpylori izeneko bakterio gram-negatiboak ere sor dezake ultzera. Ingurune neutroan bizi da bakterio hori, urdaileko muki-ehunaren eta azaleko epitelioaren artean. H.pylori bakterioa aspaldidanik ezaguna bazen ere, ikerlariek uste zuten ezin zitekeela bizi ingurune azidoetan. Ehun urte lehenago aurkitu bazuten ere, 1982ra arte ez zen laborategietako haztegietan hazi. Orduan frogatu zuten Helicobacterpylori gai dela urdaileko azidoetan bizirik irauteko, azidoa neutralizatzen duten entzimak jariatzen baititu. Horrela, garatu gabeko herrialdeetan bakterio hori biztanleriaren zati handi batek bere barnean du, eta herrialde aurreratuetan ere askok. Eta ultzera duten pertsonak kontuan hartzen baditugu, haietariko gehienek bakterio hori dute urdailean. Hain zuzen ere, duodenoko ultzera dutenen % 90-95ek eta urdaileko ultzera dutenen % 70-75ek bakterio hori dute, eta ultzera horietako asko desagertu egiten dira bakterio hori desagertzean. Dirudienez, bakterio horrek urdaila eta duodenoa azidotik babesten dituen hesia ahuldu egiten du; modu horretara, urdaileko azidoak narritatu egingo ditu urdaileko eta duodenoko hormak eta ultzera sortu. H.Pylorik epitelioko zeluletan eragiten du, zitokina ekoitz dezaten; horrela, immunizazio zelulak aktibatuz eta lamina propioa ukituz, gastritis kronikoa eragiten du. Nolanahi ere, H.Pylori duten pertsona guztiek ez dute ultzera izaten. Bakterio horren kutsatzeari dagokionez, berriz, janariaren, edariaren eta listuaren bidez gerta daiteke. H.Pylori ez ezik, badira beste ultzera-sortzaile batzuk ere; adibidez, hanturen aurkako droga ez- esteroidalak (NSAID: nonsteroidal anti-inflammatory agents), hala nola aspirina edo ibuprofena. Erretzea bera ere kaltegarria da ultzera dutenentzat, ultzerak narritatzeaz gain, gehitu egiten baitu urdaileko azidoa. Gaixotasun horien etiologia psikologikoari dagokionez, Alexander-en  (Alexander, 1934b) ikuspegi psikosomatikoaren arabera, bada ultzera jasatera deitua dagoen nortasun tipo bat. Bereizgarri hauek egotzi izan zaizkio ultzeradun paziente tipikoari: menpeko nortasuna edo nortasun sasiindependentea, bere buruarengan konfiantza gutxi duena, besteenganako erasokortasun inhibitua, estresari aurre egiteko estrategia urriak eta bizitzako gertaerak negatiboki hautemateko joera. Aho-aro garaiko premia zenbait ase gabe edukiko lituzke, eta mimatua edo babestua izateko premiak nabariko litzaizkioke. Hala ere, nortasun oralak baztertu egingo lituzke joera horiek, independentzia-premiarekin bateraezinak direlako. Horrela, mendekotasun-premiaren ordez, portaera erreaktiboak agertuko lituzke; pertsona aktibo, produzitzaile, arduratsu eta gaitu gisa agertu beharra izango luke, eta aurka egin beharko lieke babes-desirei. Dirudienez, erasokortasuna eta haserrea tarteko direnean, janaria azkarrago iragaiten da urdailetik; beldurra eta depresioa tarteko direnean, berriz, urdailaren mugikortasuna eta garaztatzea gutxitu egiten dira. Ildo horretatik, Freyberger-ek ultzeradun gaixo pasiboak eta hiperaktiboak bereizten ditu (Luban-Plozza, Pöldinger, Kröger eta Laederach-Hoffman, 1997). Pasiboek, joera orala dutenek bezala, zuzenki adieraziko lukete mendekotasun-premia, eta baztertua izateko beldurra ere nabarmen agertuko lukete; ondorioz, ez dute urratsik egiten autonomiarantz. Hiperaktiboek ere mendekotasun-desira handiak dituzte, baina haien kontra egiten dute, formazio erreaktiboa dutenek bezala; aho-aroko premiak baztertu eta helburuak lortzen saiatuko lirateke, independentzia eta indar-erakustaldiak eginez; ezkutuan gorderik edukiko lituzkete txera eta babesa bereganatzeko helburuak. 2. Hestenarritakorrarensindromea: Sindrome honen zergati organikoak ez daude argi. Zergati biologikoei dagokienez, esan behar da dietak ere baduela zerikusia sindromean. Alde batetik, jateak kolonaren erreflexuzko uzkurdurak eragiten ditu; bestetik, kolonaren erantzunaren indarra janariaren kaloria kopuruari lotuta dago, batez ere janariaren gantz kopuruari lotuta. Esan daiteke, beraz, animalien nahiz landareen gantza kolonaren uzkurdurak eragiten dituen kinada bortitza dela. Bestalde, zuntza duten janariek hobetu ditzakete kolon narritakorraren sintomak; ogi integralak, frutek, barazkiek eta zerealek kolonaren espasmoak eragotzi egin ditzakete, nahiz eta hasiera batean gasak ere sor ditzaketen. Etiologia psikologikoari dagokionez, berriz, gatazka emozionalak edo estresak ere eragin kaltegarria dute. Hala, gaixotasuna agertu aurretik estres psikikoa gertatzen da eskuarki, hau da, zama psikikoa astuntzen den egoeretan larritu egiten dira heste narritakorraren sindromearen sintomak. Zehazki, faktore estresatzaile zorrotzek, beldurra edo atsekabea sortzen dutenek, kolonaren mugikortasuna, hesteen jarduera eta sabeleko mina eragiten dituzte. Hori dela eta, kinada txikien aurrean ere espasmoz erantzuten dute heste narritakorra dutenek, kolona oso sentibera baitute. Espasmo horrek, batzuetan, eginkariak kanporatzea eragotzi eta idorreria sortzen du. Laburbil dezagun gaixotasun honen etiologiari buruz Amigo, Fernández eta Pérez ikerlariek (Amigo Vázquez, Fernández Rodriguez eta Pérez Álvarez, 1998) egindako berrikuspena. Estresak larritu egiten ditu sintomak, baina ezin daiteke esan sindromearen zergatia denik, ikertzaileek ez baitute alde esanguratsurik aurkitu sindrome hori dutenen eta ez dutenen estres-bizipenen artean, nahiz eta estresatuek sintomei buruzko jarrera okerragoa eta beren burua zaintzeko trebetasun gutxiago duten. Latimer-ek ikasitako jokaera neurotiko gisa ulertzen du sindrome hau. Haren arabera (P. R. Latimer, 1983), heste narritakorraren sindromea jokaera ikasia da, jokaera neurotikoaren patroi baten barnean sar daitekeena. Zehazki, ezaugarri obsesibo-konpultsiboak eta erru-sentimenduak agertzeko joera dute. Subjektu neurotikoek, bai heste narritakorraren sindromea dutenek, bai sindrome hori ez dutenek, erantzun fisiologikoa eta hesteen ohiturak aldatu egiten dituzte estresaren aurrean; batzuen eta besteen arteko aldea hitzezko jokaerari eta ageriko beste portaera batzuei buruzkoa da. Heste narritakorraren sindromea duten neurotikoak beste gaixo neurotikoetatik bereizten dituena ikasitako jokaera desmoldatuen izaera litzateke. Heste narritakorraren sindromea dutenek, hesteetako nahasteak sentitzean, sendagilearengana jotzen dute; paziente neurotikoek, berriz, barne- hersturako arazo gisa, lan-arazo modura edo harremanetarako arazo modura hartzen dituzte nahaste horiek. Bennet-ek (Bennett, 1993) dioenez, heste narritakorraren sindromea dutenek baliabide eskasagoak dituzte arazoei aurre egiteko, eta distres-maila altuagoa dute. Edonola ere, ikerketa horien emaitzak kontuz interpretatu behar dira, sendagilearengana joaten diren pazienteekin egin baitira ikerketak, eta heste narritakorraren sindromea dutenen % 20 bakarrik joaten baita sendagilearengana. Heste narritakorraren sindromea zuten 39 emakumerekin Whitehead-ek (W. E. Whitehead, 1992) egindako ikerketa aipatzen du Bennet-ek (Bennet, 1997b). Emakume horien gaixotasunaren sintomak eta haien bizitzako gertaera nagusiak ebaluatu zituen ikerketa horretan, eta ondorio honetara heldu zen: heste narritakorraren sindromea zutenek bizimodu-aldaketa gehiago izan zituzten kontrol-taldekoek baino; dena dela, bizimodu-aldaketa horiek sintomen bariantzaren % 10 bakarrik azaltzen zituzten. Ikerketa horrek albora uzten zituen eguneroko estresatzaileak. Gaixotasun honen eta nortasunaren arteko loturei dagokienez, ikerketa hauek aipatzen dituzte Amigo, Fernández eta Pérez-ek (Amigo Vázquez et al., 1998):     * Esan liteke barne-hersturak, depresioak eta histeriak badutela eragina       heste narritakorraren sindromean (Jarret et al., 1998). Gauza bera esan       liteke hipokondriaz, heldutasunik ezaz, isolamenduaz, inhibizioaz eta       antzeko aldagai psikologikoez ere.     * Beste ikerketa batzuen arabera (Welch, Hillman eta Pomare, 1985),       ordea, heste narritakorraren sindromea dutenen nahaste psikiatrikoak ez       lirateke normalenak baino handiagoak, eta ultzera peptikoa edo Crohn-en       gaixotasuna duten gaixoenak baino urriagoak izango lirateke. Nolanahi       ere, aipatzekoa da ikerlan horien hutsune metodologikoei dagokien       alderdia: kontrol-talderik eza, eta nahaste psikologikoen eta       sintomatologiaren antzinatasunari buruzko daturik eza.     * Neurotizismoan eta barnerakoitasunean besteek baino altuago puntuatzen       dute sindrome hori dutenek (P. Latimer et al., 1981; P. R. Latimer,       1983). Era berean, kontrolatutako erasokortasun handiagoa agertzen dute; beren buruari zuzendutako erasokortasuna, gehienbat.  3. Pelbisarenzoruespastikoarensindromeaedozorupelbikoarendisinergia: idorreria oso zabalduta dago gure lurraldeetan: populazioaren ehuneko hamarrek baino gehiagok ditu idorreria-sintomak; pertsona zaharretan, berriz, are sarriago agertzen dira. Hainbat idorreria mota bereizten ditugu, jatorrien arabera: sustrai organikoa dutenak, sustrai dietetikoa dutenak, sustrai kulturala dutenak... Idorreria moten artean, pelbisaren zoruko giharren nahaste funtzionala dutenak aipatu behar dira. Haietan, pelbisaren zoruko eta uzki- ondestearen eskualdeko giharren disfuntzioa gertatzen da. Pelbisaren zoruko giharrak, eskuarki, lasaitu egiten dira eginkariak irteterakoan, baina idorreria dutenen % 50ek uzkurtu egiten ditu, lasaitu ordez, pelbisaren zoruko giharrak. Uzkiko kanpoko esfinterra gihar puborektalarekin batera uzkurtzen denean, uzki-hodiko presioa handitu egiten da eta uzki-ondesteko angelua txikitu. Pertsona batzuek, gainera, gluteoak uzkurtzen dituzte, eta horrek pelbisaren zoruko giharren aldi bereko uzkurdura eragiten du. Libratzea luzaz eragozten bada, desagertu egiten da eginkariak kanporatzeko premia, eta esfinterrak normalera itzultzen dira. Kasu horretan, libratzeko erreflexua ez da hasiko eginkari berriak ondestera iritsi bitartean; izan ere, ondesteak eginkari pila handia gorde dezake kanporatzeko uzkurdurarik egin gabe. Pelbisaren zoru espastikoa edo zoru pelbikoaren disinergia dutenek ezin izaten dute kanpoko uzki-esfinterra lasaitu libratzean, eta, ondorioz, mina izaten dute eginkariak kanporatzean. Pelbisaren zoruko giharren uzkurduraren arrazoia ez dago batere garbi. Badirudi libratze borondatezkora eramaten duten erantzunen ikasketan gertaturiko hutsuneren batzuetan dagoela zergatia. Horrez gainera, fisura, idorreria edo antzeko arazoen aurrean, eginkari gogorrek eman dezaketen mina saihesteko, pelbisaren zoruko giharrak uzkurtzen ikasten dute subjektuek. Horrek larritu egiten du subjektuen beldurra, eta haien zailtasunak eta idorreria handiagotu egin daitezke. Simón, Martinez-Velasco eta Salgadoren arabera (M.A. Simón et al., 1999), libratzeari buruzko barne-hersturak giharren tentsio orokortua sortzen du, eta horixe litzateke disinergia pelbikoaren arrazoia. 4. Hesteenhanturazkogaixotasunak: Gaixotasun hauek herrialde jakin batzuetan (hala nola judutarren artean) bereziki detektatu izanak faktore genetikoen eraginean pentsatzera garamatza. Etiologiari dagokionez, esan behar da gaixotasun poligenikoak direla. Dirudienez, Crohn-en gaixotasunaren kasuan, gene horiek 16. kromosoman daude; ultzera-kolitisaren kasuan, 2. eta 6. kromosometan. Nolanahi ere, jatorri ezezaguna dute. Garcia-Fernández, Simón eta Durán-ek (García-Fernández, Simón eta Durán, 1999) hainbat hipotesi erabiltzen dituzte haien etiologiari buruz:     * Gaixotasun horietarako joera genetikoa dutenak antigeno berezien aurrean       jartzen direnean, haien muki-ehuneko sistema immunitarioak gehiegizko       erreakzioz erantzuten du birusen eta bakterioen aurrean: zitokina       hantura-sortzaileen ekoizpena (interleukin 1 eta tumornecrosisfactor alfa       = TNFalfa) igo egiten da, eta hesteen hantura sorrarazten du. Zitokina       TNFk (tumornecrosisfactor) ekoiztutako proteina bat da. Gaixoaren       immunosistemak ekoizten du, beraz, TNF proteina; TNF hori izan daiteke       gaixotasun honen hanturaren arrazoia. Hala, Crohn-en gaixotasunari       dagokionez, esate baterako, mikrobizidun batzuk eta antigorputzak aurkitu       dira gaixotasun hori zuten pertsonetan, baina ez dago ziur esaterik       gaixotasunaren eragileak direnik. Esan liteke, beraz, gorputzeko sistema       immunologikoak birusaren edo bakterioen aurrean erreakzionatu eta hesteen       hantura sortzen duela. Gauza ziurra da sistema immunologikoaren nahastea       gertatzen dela, baina ez dakigu nahaste hori gaixotasunaren zergati edo       ondorio den.     * Hipotesi immunologikoaren arabera, antigeno arrotzek erreakzio       immunologikoak sortuko lituzkete hesteen paretetan; eta sistema       immunologikoaren nahaste horiek sortuko lituzkete Crohn-en gaixotasuna       eta ultzera-kolitisa. Hipotesi immunologiko horren baitan, nerbio-sistema       zentralaren eta faktore psikologikoen esku-hartzea ere aipatu izan dira.       Hala, nerbio-sistema autonomoak hesteen jarduera kontrolatzen du, eta       estresak garuneko azalaren bidez eragiten du nerbio-sistema autonomoan.       Nolanahi ere, arazo metodologikoak sortzen dira gaixotasunaren oinarrian       egon daitekeen lotura psikofisiologiko horren hainbat alderdi       argitzerakoan.     * Hipotesi psikosomatikoa: hasierako teoriek jatorri psikosomatikoa hartzen       zuten ultzera-kolitisaren eta Crohn-en gaixotasunaren zergatitzat.       Gaixotasun psikosomatiko klasikoen artean aipatu izan dira hesteen       hanturazko gaixotasunak. Horrelako gaixoen bereizgarri psikologikoen       artean, honako hauek aipatu izan dira: heldugabetasuna, mendekotasuna,       pasibotasuna, depresioa, konformismoa, egoskortasuna... Dena dela,       bereizgarri psikologiko horien eta hesteetako gaixotasunen arteko lotura       etiologikoei buruz egindako ikerketek hutsune metodologiko nabarmenak       utzi dituzte agerian, laginari dagokionez, datu-bilketarako tresnei       dagokienez, kontrol-taldeari dagokionez, datuen analisiari dagokionez edo       emaitzen interpretazioari dagokionez. Berme metodologikoa egiaztatu duten       ikerketek, berriz, ez dute korrelazio positibo esanguratsurik aurkitu       hanturazko gaixotasunen eta bereizgarri psikologikoen artean:       “However,controlledstudieshaveshownlittleconsistentevidencethatIBDpatientsexperiencemorestressprecedingexacerbationthanistypicallyencounteredbyhealthycontrols”       (Bennet, 1997a). Luban-Plozza, Pöldinger, Kröger eta Laederach-Hofmann-       ek diotenez (Luban-Plozza et al., 1997), Freyberger eta lankideen       iritziz, ultzera-kolitisa lehen aldiz eduki duten paziente gehienek       depresio-jarrera bat agertu izan dute; harremanetako objektuaren galera       errealak edo irudimenezkoak sortutako egoera depresiboak eta babesa       bilatzeak eramango luke pazientea harreman patologiko sinbiotikoak       izatera. Crohn-en gaixotasuna duten pertsonetan ere antzeko nahasteak       aurkitu zituzten Freyberger-ek eta kideek: porrotarekiko       hipersentiberatasuna eta depresio-jarrera.     * Hanturazko gaixotasunen eta bereizgarri psikologikoen artean harreman       etiologikorik aurkitu ez bada ere, gaixotasun hori dutenek arazo       psikologikoak izaten dituzte sarritan. Garcia-Fernández, Simón eta Durán-       en (García-Fernández et al., 1999) eta Bennet-en (Bennet, 1997b;       Bennet eta Carroll, 1997) azterlanetan honako ikerketa hauen berri       ematen da: 1) Schwarz eta lankideen ikerketaren arabera (Schwarz et al.,       1993), hesteen hanturazko gaixotasuna zutenek altuago puntuatzen zuten       depresioan, barne-hersturan eta sintoma psikosomatikoetan; puntuazio       baxuagoa zuten, berriz, asertibitatean. Hala ere, barne-herstura eta       depresio-mailak txikiagoak dira pertsona horietan heste narritakorraren       sindromea edo antzeko gaixotasunak dituztenetan baino. 2) Faktore       psikologikoen artean, Rosenbaum-en arabera (Rosenbaum, 1985),       gurasoetako baten nortasun konpultsiboa ere aipatzekoa da. 3) Estres-       egoeraren eraginari dagokionez, berriz, estresak hanturazko gaixotasuna       sortzen du alde batetik, baina, bestetik, gaixotasun kronikoak ere       estresa sortu eta bizi-kalitatea jaisten du. Drosman eta lankideek       RatingFormofIBDPatientConcernsizeneko tresna asmatu zuten gaixotasunari       buruzko zalantzak, tratamenduaren ondorioei buruzko kezkak, minbiziaren       garapenarekiko beldurra edo gorputzaren itxurari buruzko buruhausteak       ebaluatzeko. Tresna horren bidez egoki neur daitezkeen kezka horiek       guztiek subjektua estresatu egiten dute, eta, estresaren ondorioz,       gaixotasunaren sintomak larritu egiten dira. Bennet-ek (Bennet, 1997a)       aipatzen duen Garrett eta lankideen ikerketa batean, hesteen hanturazko       gaixotasuna zuten hainbat pazienteri beren sintomak eta beren gertaera       estresatzaileak lau astez erregistratzeko eskatu zitzaien. Sintomen       puntuazioa askoz altuagoa izan zen gertaera estresatzaile asko bizi       izandako egunetan, gertaera estresatzaile gutxi izandako egunetan baino.       Antzeko emaitzen berri ere eman zuten Greene-k eta haren lankideek        (Bennet, 1997a): estresaren eta hanturazko gaixotasunaren sintomen       artean korrelazio nahiko altuak agertzen zirela egiaztatu zuten. 4)       Faktore psikologikoen artean aipatzekoak dira, era berean, sintoma hauek:       perfekzionismoa, ordenarekiko obsesioa, egoskortasuna, konformismoa,       arazoak harreman sozialetan, urduritasuna, energia galtzea, gaixotasunari       eta haren tratamenduari buruzko kezkak, gorputzaren itxurari buruzko       obsesioa, minbizia garatzeko beldurra. 5) Beste ikerketa batzuek, berriz,       ez dute loturarik aurkitu ultzera- kolitisaren eta psikopatologia moten       artean (North, Clouse, Spitznagel eta Alpers, 1990).     * Hesteen hanturazko gaixotasuna dutenen arazo psikologikoak aztertzen ari       garela, aipatzekoak dira ileostomiatik eratorritako egokitze-arazoak.       Minbizi-kasuetan, hesteen ixte-arazoak edo hemorragia masiboen kasuak       gertatzean, sarritan estoma edo uzki artifiziala heste loditik       (kolostomia) edo heste meharretik (ileostomia) ireki beharrean gertatzen       dira medikuak; uzki artifizial horiek maila teknikoko arazoak sortzen       dituzte: alde batetik, poltsa erabili beharra, garbiketa-arazoak; baina,       beste aldetik, arazo emozionalak, egokitze-arazoak, arazo sexualak,       harreman-arazoak eta lan-arazoak ere sortzen dituzte. ******  ****** ****** Tratamendua ****** 1. Ultzerapeptikoa: HelicobacterPylori bakterioek sortutako ultzera peptikoak tratatzeko, bakteria horiek hiltzeko, azido gastrikoaren jariaketa gutxitzeko eta urdailaren azala babesteko, sendagaiak erabiltzen dira. 1972 aurretik, azidoen aurkako sendagaiak eta muki-ehunaren babesleak erabiltzen ziren tratamendurako. 1972an, urdaileko azidoa gutxitzen duten H2 blokeatzaileak erabiltzen hasi ziren, baina gaixoberritze ugari gertatzen ziren. Ultzera gehienen jatorria H.Pylori zela ikusi zenean, bakterio hori erauzteari ekin zitzaion, eta, bakterioa desagertzearekin, gaixotasuna, neurri handi batean, desagertu egiten zen. Tratamenduan, bakterioa erabat ezabatua dela ziurtatzeko, urdaileko azidosia jaisteko eta urdail-geruza babesteko sendagai bat baino gehiago erabiltzen dira: protoi-bonba inhibitzailea eta bi antibiotiko, hau da, azido ezabatzaile bat edo urdaila babesteko babesgarri bat eta bi antibiotiko. Antibiotikoak bakterioak hiltzeko erabiltzen dira, bakterioen infekzioak baitira ultzeren zergati garrantzitsuenetako bat. Zaila da Helicobacterpylori bakterioa ezabatzea, bizi den tokian antibiotikoetatik babesturik baitago; horregatik, azidosia ezabatzeko, blokeatzaileak eta inhibitzaileak erabiltzen dira, gehiegizko azidoak ezabatu egiten baitu antibiotikoaren efektua. H.Pylorik gaixotasunaren sorreran edo iraupenean duen eragina aurkitzeak bigarren maila batean utzi zuen ultzerarekin erlazionatutako beste faktoreen eragina (nortasuna, estresa, dieta, alkohola, etab.). Hala ere, adituek alderdi psikologikoari garrantzia ematen jarraitu dute. Esku-hartze psikologikoari dagokionez, bi estrategia erabil daitezke. Estresa kudeatzeko teknikak irakatsi eta gaixotasuna eragiten duten jokaerak aldatu (adibidez, alkohol gehiegi edo tabakoa kontsumitzea). Tratamendu psikologiko hutsak ez du oso emaitza onik ematen, baina tratamendu medikoa eta psikologikoa konbinatzeak tratamendu mediko soilak baino gaixoberritze gutxiago eragiten ditu: “BehaviouralcounsellinghassignificantlylessimpactonhealingthantreatmentwithanH2receptorantagonist (cimetidine)overaone-yearfollow-upperiod (Loofetal.,1987).Nevertheless,theresultsoftwocontrolledtrialssuggestthatcombinedpsychologicalandmedicalinterventionmayreducerelapseratessignificantlymorethanpharmacologicaltreatmentalone” (Bennet eta Carroll, 1997). Brooks eta Richardson-ek (Brooks eta Richardson, 1980) duodenoko ultzera zuten hainbat gaixo zoriz banatu zituzten bi taldetan: talde batekoek erlaxatzeko entrenamendua eta berregituraketa kognitiboa jaso zuten; beste taldekoek, aldiz, arreta. Subjektu guztiek hartu zuten azidosiaren aurkako tratamendua. 60 eguneko jarraipenak erakutsi zuenez, lehenengo taldekoek sintoma gutxiago zituzten eta sendagai gutxiago behar zituzten, baina ultzera-maila berdintsua agertzen zuten X izpien azterketan; nolanahi ere, tratamendutik 3 urte eta erdira, lehenengo taldekoek gaixoberritze gutxiago izan zituzten bigarren taldekoek baino (Bennet eta Carroll, 1997). 2. Hestenarritakorrarensindromea: pazientearen adinak, osasunak, gaixotasunaren hedadurak, sendagaiekiko eta terapiekiko tolerantziak, iritziek eta itxaropenek eragina dute tratamenduan. Tratamendu medikoei dagokienez, antikolinergikoak erabili izan dira mina tratatzeko, hutsik edo benzodiazepinekin nahasiak. Beherakoaren kontrako sendagai egokienak opiazeo agonistak izan dira. Tratamendu psikiatrikoan, berriz, antidepresiboak eta antsiolitikoak erabili izan dira, baina ez dute baliagarritasun handirik erakutsi. Tratamendu psikologikorako, teknika hauen berri ematen digute Amigo, Fernández eta Pérez- ek (Amigo Vázquez et al., 1998): atzeraelikadura, estresaren kudeaketa, kontingentzien kudeaketa eta jokaeraren tratamendua. 1) Atzeraelikadura: Whitehead, Engel eta Schuster-ek (W. Whitehead, Engel eta Schuster, 1980) hestearen mugikortasunaren atzeraelikadura zuzena erabili izan dute pazienteari hestearen kontrol handiagoa lortzen irakasteko. Atzeraelikadura erabiltzen duen terapia horretan, bolumen aldakorreko airezko baloi bat erabiliz, kolonaren mugikortasuna kontrolatzen irakasten zaio pazienteari. Dena dela, prozedura ez zen batere erosoa, eta ez zituen erlaxatze-teknika estandarrek baino emaitza hobeak ematen. 2) Estresaren kudeaketa: heste narritakorraren sindromea emozio- egoera nahasietan areagotu egiten dela ikusita, barne-herstura jaisteko eta estresa gutxitzeko teknikak erabiltzen hasi ziren. Giharrak lasaitzea eta atzeraelikadura hasi ziren erabiltzen barne-herstura gutxitzeko, eta, barne- hersturazko erantzunak iraungiarazteko, desentsibilizazio sistematikoa erabili zuten. Egoera zailei aurre egiten ere erakusten zitzaien pazienteei, erlaxatzea, asertibitatea eta trebetasun sozialak landuz eta terapia kognitiboa erabiliz. 3) Kontingentzien kudeaketa: sintomak ikasiak izan daitezke, eta errefortzu sozialez manten daitezke (Amigo Vázquez et al., 1998). Sintomen errefortzuen artean, gaixotasunari buruzko kezkak agertzea, gaiaz hitz egitea, sendagaia hartu eta sendagilea bisitatzea, lan-absentismoa eta abar aipatzen dira. Kontingentziak kudeatzen dituen terapian, agerpen sintomatikoen errefortzu sozialak gutxitu egiten dira, eta haiekin bateraezinak diren jarduerak, berriz, gehitu, sintomen alternatiba gisa. Alde horretatik, pertsona esanguratsuen arreta eta interesa agerpen sintomatikoetatik aldendu eta jarduera alternatiboetara zuzendu behar dira. 4) Jokaeraren tratamenduari dagokionez, berriz, lehenik identifikatu egin behar dira heste narritakorraren sindromearen agerpenak: sintomak, gaixotasunaren jokaerak, disfuntzio psikologiko eta sozialak. Hala, agerpen sintomatikoen intentsitatearen, iraupenaren eta maiztasunaren deskribapen zehatza egin behar da: zerk eragiten dituen sintomak, zerk indartzen edo elikatzen dituen, zein diren gaixoaren eta inguruko pertsona esanguratsuen itxaropenak. Jokaeraren aldaketan estresa kudeatzeko erabiltzen diren prozedurak erabil daitezke, sintomak zein egoeratan aktibatzen diren identifikatzen bada. Identifikazio hori egin ondoren, sintomekin bateraezinak diren jarduerak sustatzen dituzten teknika eragileak erabil daitezke. Amigo, Fernández eta Pérez-ek (Amigo Vázquez et al., 1998) Fernández Rodriguez-ek (Fernández Rodríguez, 1990) egindako ikerketa bat dute aipagai: ohiko tratamendu medikoa eta estresaren eta kontingentzien kudeaketa alderatu zituen, eta esku-hartze konduktualen nagusitasuna egiaztatu zuen. Estresa modu egokian tratatzen irakats daiteke erlaxatze-tekniken eta estrategia kognitibo-konduktualen bidez. Bennet-ek (Bennet, 1997b) egindako ikerketen berrikuspenean agertzen denez:     * Bennet eta Wilkinson-en (Bennet eta Wilkinson, 1985) ikerketa batean,       estresa kudeatzen entrenatutako subjektuek tratamendu medikoa hartu       zutenek adina nabaritu zuten minaren, ondoezaren eta beherakoaren       gutxitzea, eta barne-hersturaren jaiste handiagoa izan zuten.     * Voirol eta Hipolito-k (Voirol eta Hipolito, 1987; Welch et al., 1985)       egindako ikerketa batean, erlaxatze-metodoetan entrenatuek minaren eta       sendagile-kontsulten gutxitze handiagoa izan zuten tratamendu medikoa       hartu zutenek baino, 40 hilabeteko epean.     * Svedlund-ek (Svedlund, 1983) tratamendu mediko hutsa hartzen zuten       gaixoak eta tratamendu medikoa tratamendu psikologikoarekin konbinatzen       zutenak alderatu zituen; bigarren horiei, tratamendu medikoaz gainera,       beren jokaera desegokia aldatzen, arazoei irtenbide berriak aurkitzen eta       estresari edo emozioei modu eraginkorragoan erantzuten irakatsi zitzaien.       Urtebeteko jarraipenak erakutsi zuenez, tratamendu konbinatuak emaitza       askoz hobeak eman zituen heste narritakorraren sintoma multzo baten       neurrietan.  3. Pelbisarenzoruespastikoarensindromeaedozorupelbikoarendisinergia: sindrome hau ez da arazo biologikoengatik gertatzen, funtzionamendu organikoaren nahasteengatik baizik. Idorreria mota batzuk kolonaren mugikortasunaren nahasteengatik gertatzen dira; besteak, berriz, uzki eta ondesteko nahasteengatik (zoru pelbikoaren disinergia edo pelbisaren zoru espastikoa). Ondesteko mugikortasuna txikiegia denean edo libratzeko ahalegin handiegia egin behar denean, zoru pelbikoaren disinergiaren aurrean egongo gara. Janaria irenstearekin eta eginkariak kanporatzearekin zerikusia duten nahasteen tratamenduan, bioatzeraelikadura eraginkorra dela ikusi da. Teknika hori sarritan erabiltzen da eginkari-inkontinentzia eta pelbisaren zoru espastikotik sortutako idorreria tratatzeko. Eginkaria kanporatzean uzkiko kanpo-esfinterra lasaitzen erakusteko, atzeraelikadura elektromiografikoaren eta atzeraelikadura manometrikoaren bidezko esku-hartze klinikoa egokia gerta daiteke, beraz. Jarraian, bi atzeraelikadura mota horiei buruz Simón, Martinez-Velasco eta Salgadok (M.A. Simón et al., 1999) egindako ikerketen berrikuspenaren berri emango dugu: 3.1. Atzeraelikaduraelektromiografikoa danahaste hori dutenekin gehien erabiltzen den teknika. Bleijenberg eta Kuijpers (Bleijenberg eta Kuijpers, 1987) izan dira lehenak teknika hori arlo honetan erabiltzen. Esan dugun bezala, pelbisaren zoru espastikoaren edo zoru pelbikoaren disinergiaren jatorrian, uzkiaren kanpo-esfinterraren, uzkiaren gihar altxatzailearen eta gihar puborektalaren uzkurduraren nahasteak daude. Gihar horien jarduera bioelektrikoa aldatuta dago. Bleijenberg eta Kuijpers-ek pelbisaren zoru espastikoa zuten zenbait subjektu tratatu zituzten teknika horren bidez. Subjektuek uzkiaren kanpo-esfinterra lasaitzen ikas dezaten lortzea da teknikaren helburua, libratzeko arazorik izan ez dezaten. Horretarako, EMG perineometro bat eta urez puztutako baloi bat sartzen zitzaien uzkitik subjektuei, ondestea beterik senti zezaten eta egoera naturalean betetasun- sentsazio hori ezagut zezaten. Horrela, subjektuek sei egunez urezko baloia kanporatzeko ariketak egin behar zituzten, esfinterreko EMG jardueraren igoerarik gabe. Entsegu gehienetan arrakasta edukiz gero, bigarren fasean enema erdisolido bat erabiliz libratzea eragin nahi izaten zen; enema sartu eta denbora pixka batera, komunean haren edukia kanporatzen saiatu behar zuten. Eta EMG bioatzeraelikaduran entrenatzen jarraitu zuten beste lau egunez. Gero, enema erdisolidoekin etxean egin behar zuten praktika, eta otorduaren ondoren komunera joan eta eginkariak egiten saiatu behar zuten. Eginkaria nahita egitea erregularki lortzean amaitzen zen programa (M.A. Simón et al., 1999). Gerora, Kuijpers-ek (Kuijpers, 1990), uzkiaren kanpoko ertzean jarritako azaleko elektrodoak erabiliz, EMG bioatzeraelikadura aplikatu zien pelbisaren zoru espastikoa zuten hainbat subjekturi; emaitza onak lortu zituen: subjektu gehienek hobekuntzak izan zituzten adierazle kliniko guztietan, eta eginkariak kanporatu aurretik pelbisaren zoruko giharrak lasaitzen ikasi zuten. Horretarako, batez beste, 7 saio behar izan ziren (M.A. Simón et al., 1999). Fleshman eta lankideek (Fleshman, Dreznik, Cohen, Fry eta Kodner, 1992), berriz, idorreria kronikoa zuten zenbait subjektu tratatu zituzten EMG bioatzeraelikaduraren bidez. Ez ziren gai urezko baloi bat kanporatzeko, uzkiaren kanpo-esfinterra ez zelako lasaitzen. 6-8 egunez esfinterra erlaxatzeko saioak egin zituzten, baita egozte-ariketak ere. Tratamendua amaitzean, subjektu guztiek pelbisaren zoruaren jarduera bioelektrikoa gutxitua zuten baloia kanporatzean. Jarraipen garaian ere, libratzeko patroi normalari eutsi zioten ia subjektu guztiek (M.A. Simón et al., 1999). Wexner eta lankideek (Wexner, Cheape, Jorge, Heyman eta Jaguelman, 1992) egindako ikerketa batean, idorreria kronikoa eta pelbisaren zoruko giharren uzkurdura paradoxikoa zuten 18 subjekturi EMG bioatzeraelikadura bidezko tratamendua egin zitzaien. % 89k hobekuntza handia izan zuten sintometan. Aldaketa garrantzitsua gertatu zen astean zeharreko libratzeen maiztasunean: 7,3 aldiz. Hamazazpi hilabetez egindako jarraipenean mantendu egin ziren emaitzak (M.A. Simón et al., 1999).  3.2. Atzeraelikaduramanometrikoan ere, ondestean sartutako baloi urez beteak kanporatzeko ariketak egiten dira. Horretarako, uzkiko kanpoko esfinterra lasaitu behar dute subjektuek, eta, uzkiko presioa handitu gabe, baloia kanporatzen saiatu behar dute; hori lortzeko, beren erantzunen ikusizko atzeraelikadura jasotzen dute. Behin hori lortuta, gauza bera egin behar dute atzeraelikadurarik gabe. Baloia kanporatzea lortu dutenean, ariketa bera egiten da baloi txikiagoekin. Azkenik, esfinterra lasaitzeko ariketak egin behar dituzte etxean. Horretarako, erlaxatze-teknika autogeno eta kognitiboetan entrenatzen dira subjektuak. Eginkaria egiten ondo ikasteko, beharrezkoak dira ondestearen hedapenaren hautemate egokia, esfinterreko giharrak lasaitzeko trebetasuna, ondestearen egokitze-maila egokia eta giharrak une eta modu egokian erabiltzeko entrenamendua. Simón eta Lara-ren (M. A. Simón eta Lara, 1996) ikerketa aipatzen dute Simón, Martinez-Velasco eta Salgadok (M.A. Simón et al., 1999). Ikerketa horretan, pelbisaren zoru espastikoaren sindromearen ondorioz idorreria zuten hainbat subjektu eta kontroleko beste subjektu batzuk uzki-ondesteko manometriaz eta elektromiografiaz ebaluatu ziren. Esplorazio guztietan, ikusi zen subjektu idorrek uzkurdura puborektal paradoxikoa zutela; kontroleko subjektuek, berriz, erlaxazioa. Gero, bioatzeraelikadura manometrikoaren entrenamendu bakar bat (2- 3 ordukoa) egin zitzaien subjektu idorrei, ondesteko ur-baloia kanporatzen saiatzeko. Hasieran ikusizko atzeraelikaduraren bidez ikasten zuten uzkiko presioa igo gabe baloia kanporatzen. Ondoren, atzeraelikadurarik jaso gabe egin behar zuten saioa. Subjektuek baloia kanporatzea lortzen zutenean, haren bolumena txikitu egiten zen. Saioa amaitu ondoren, subjektuek etxean sei astez praktikatu behar zuten esfinterraren erlaxazioa. Tratamendua amaitzean, hamaseitik hamaika subjektuk hobekuntza nabarmena izan zuten. Sei aste igaro ondoren, bederatzi subjektuk eutsi egiten zioten hobekuntzari eta hamabi hilabetera ere gauza bera gertatu zen. Ikerketa horretan eta antzeko beste batzuetan ikusi ahal izan denez, bioatzeraelikadura manometrikoak pelbisaren zoru espastikoaren tratamenduan izan duen arrakasta-maila altua da, eta emaitzek iraun egiten dute. Arazoen artean, aipatzekoak dira tratamenduak eskatzen dituen prestakuntza teknikoa eta tresneria ugariaren erabilera. Ikerketa konparatzaileak ere egin izan dira, EMG bioatzeraelikaduraren eta atzeraelikadura manometrikoaren eraginkortasuna bereizteko. Bleijenberg eta Kuijpers-ek (Bleijenberg eta Kuijpers, 1987) egindako ikerketa batean, hamaikatik zortzik izan zituzten hobekuntzak EMG bioatzeraelikadura erabiliz, eta bederatzitik bik, atzeraelikadura manometrikoa erabiliz. Badirudi, beraz, arrakasta handiagoa duela lehenak eta haren emaitzek iraun egiten dutela (M.A. Simón et al., 1999). 4. Hesteenhanturazkogaixotasunak: Hanturari kontra egiteko, kortikosteroideak eta aminosalizilikoak erabili izan dira; antigenoen kontra, berriz, antibiotikoak eta probiotikoak. Sendagai immunomodulatzaileak erabili dira T zelulak erregulatu edo ezabatzeko, eta zitokina hantura-sortzaileak desegiteko. Beste tratamenduek huts egin dutenean, kirurgia ere erabili izan da. Tratamendu psikologikoen artean, bi tratamendu mota erabiltzen dira: sintomen larritzeak sortutako atsekabea gutxitzen dutenak eta sintomak arintzen dituztenak. Esku- hartze psikologikoa baliagarria izan da sintomen eta gaixotasunaren larriagotzea saihesteko. Bennet-ek (Bennet, 1997a) egindako hesteen hanturazko gaixotasunei buruzko ikerketen berrikuspenean, honako ikerketa hauen berri ematen du: - Karush eta lankideek egindako ikerketa batean (Karush, Daniels, Flood eta O´Connor, 1977), hesteen hanturazko gaixotasuna zuten pertsona batzuei tratamendu medikoa bakarrik ematen zitzaien; beste batzuei, aldiz, sostengu psikologikoa ere ematen zitzaien. Tratamendu konbinatua hartzen zutenek sintomen larritze arinagoak eta sintomarik gabeko aldi luzeagoak izan zituzten: “Overtheeight- yearperiodofthestudy,patientsinthecombinedtreatmentgroupexperiencedshorterandlesssevereexacerbationsandlongerperiodofremission” (Bennet, 1997a). Dena dela, ikerketa horrek ere hutsune metodologikoak izan zituen. - Beste ikerketa batean, Freiberger, Kunsebeck eta Lempa-k (Freiberger, Kunsebeck eta Lempa, 1985) ultzera-kolitisa zuten 38 paziente bi taldetan banatu zituzten zoriz. Batzuei psikoterapia laburra egin zitzaien, eta besteak tratamendurik gabe utzi ziren. Tratamendua hartu zutenek hobekuntza nabarmena izan zuten barne-hersturan, depresioan eta umorean; kontrol-taldeak, berriz, ez. Zoritxarrez, ordea, ez zen emaitza horien iraunkortasuna neurtu. 4. 1. Ultzera-kolitisa: tratamendu konbentzionala hantura gutxitzera eta fluido nahiz elikagaiak hornitzera bideratuta dago. Dieta honako elikagai hauek osatzen dute: arrain-olioa, hantura jaisteko; butirato enemak, muki-mintza osatzen laguntzeko; glutaminak, hestean toxinak xurgatzea eragozteko; RNA eta arginina, ultzerak azkarrago sendatzeko; zuntzez aberats diren jakiak, kolitisa eragozteko; osteoporosia galarazteko elikagaiak; folatoak, ultzera minbizi bihurtzea galarazteko, etab. Tratamendu psikologikoaren eraginari dagokionez, giharren lasaitze progresiboan entrenaturiko gaixoek hanturaren aurkako sendagai gutxiago erabiltzen dituzte, eta oinaze gutxiago jasaten dute horrelako entrenamendurik hartu ez duten gaixoek baino (Shaw eta Ehrlich, 1987). Nolanahi ere, badira kontrakoa adierazten duten ikerketak (García- Fernández et al., 1999). Ezin esan daiteke, beraz, tratamendu kognitibo- konduktualak gaixotasun honen sintomatologia gutxitzen duenik. 4. 2. Crohn-engaixotasuna: eritasunaren kokalekuaren eta larritasunaren araberako tratamendua ematen da. Gaixotasuna ezin da sendatu. Tratamenduaren helburua eritasunaren erasotik babestea edo erasoaren eragina arintzea da. Gaixotasuna agertu denean, tratamenduaren helburua hantura kontrolatzea, mina, beherakoa, odoljarioa eta elikadura-eskasia desagerraraztea da. Hantura txikitzeko, mesalamina duten sendagaiak erabiltzen dira. Sendagai horien bigarren mailako ondorioen artean, goragalea, oka egitea, buruko mina, bihotzerrea eta beherakoa aipatu behar dira. Hanturaren kontra, kortikosteroideak ere erabiltzen dira; dena dela, haiek ere badituzte ondorioak, infekzioekiko suszeptibilitatea handitzea adibidez. Sistema immunea ezabatzen duten drogak ere erabiltzen dira Crohn-en gaixotasunari aurre egiteko. Kostikosteroideak eta immunoezabatzaileak konbinatzen direnean, kortikosteroide gutxiago erabiltzen dira. Ikerketek erakutsi dutenez, Crohn-en gaixotasuna dutenen zelulek zitokina dute; zitokina TNFk (tumornecrosisfactor) ekoiztutako proteina bat da. TNFa da Crohn-en gaixotasunaren hanturaren eragilea. AntiTNFk odolbideetan erasotzen dio TNFri, hesteetara heldu eta hantura sortu baino lehen. Antibiotikoak ere erabiltzen dira Crohn-en gaixotasunarekin batera gertatzen diren gaizkoadurak sendatzeko. Beherakoa saihesteko, sendagaiak ere erabiltzen dira. Elikagai osagarriak ere erabiltzen dira, hala nola kaloria askoko edariak edo zainetan sartutako injekzioak. Crohn-en gaixotasuna heste lodian duten pertsona batzuei kolon osoa kendu behar izaten zaie; kolektomia ebakuntzaren hasieran, sabelaren aurrealdean zulo bat edo estoma bat egiten da; estoma horretan poltsatxo bat jartzen da eginkaria jasotzeko. Beste batzuetan, nahikoa izaten da hestearen zati bat kentzea; zati hori kendu ondoren, haren aurreko eta ondorengo zatiak berriro elkartzen dira ebakuntzaren amaieran. Tratamendu psikologikoei dagokienez, Garcia-Fernández, Simón eta Durán-ek  (García-Fernández et al., 1999) egiten duten berrikuspenean aipatzen diren ikerketak azalduko ditugu:     * Schwarz eta Blanchard-ek (Schwarz eta Blanchard, 1991) estresa       kudeatzeko tratamendu-neurriak ezarri zizkieten hesteen hanturazko       gaixotasuna zuten gaixoei. 11 subjektu tratamendu pean jarri ziren:       ordubeteko hamabi saio, erlaxatze neuromuskular progresiboa, tenperatura-       atzeraelikadura, aurre egiteko estrategia kognitiboak eta       sintomatologiaren tratamendua ezarri zitzaien; 10 subjektu, itxaron-       zerrendako kontrol-taldean jarri ziren. Emaitzen arabera, teknika horrek       ez zuen eraginkortasunik.     * Beste alde batetik, García Vegak (Garcia Vega, 1995) Crohn-en       gaixotasuna dutenekin egindako ikerketa batean erakutsi zuenez,       Meichenbaum-en estresa kudeatzeko prozedurak eraginkorrak dira       gaixotasunaren sintomatologiari aurre egiteko. Hala, Crohn-en gaixotasuna       dutenekin egindako jokaeraren tratamendu kognitiboari dagokionez,       tratamenduetan erabili diren estresa kudeatzeko prozedurek gutxitu egin       dute gaixo horien sintomatologia.           V: ATALA: GAIXOTASUN KRONIKOAK, MINAREN TRATAMENDUA ETA ZAINKETA PSIKOLOGIKO ARINGARRIAK  XVI.Kapitulua:MINBIZIA  Mikel HARANBURU OIHARBIDE  Munduan heriotza gehien eragiten dituzten gaixotasunetan hirugarrena da. Estatu Batuetan, bigarrena, gaixotasun kardiobaskularren ondoren. Herrialde horretan, hiru pertsonatik bat eta lau familiatik hiru jotzen ditu. Munduan lau milioi pertsona hiltzen dira urtero minbiziak jota. HIESa albora utzita, ez da hainbeste beldur eragiten duen beste gaixotasunik. Minbiziaren diagnostikoa heriotza-zigorra balitz bezala hartzen dute paziente askok. Emakumeek sarrien izaten duten minbizi mota bularreko minbizia da; gizonezkoek sarrien edukitzen dutena, berriz, prostatako minbizia. Nolanahi ere, biriketako minbizia da sexu bietako jende kopururik handiena hiltzen duen minbizi mota. Osasunaren psikologiak zeresan handia izan du minbiziaren kontrolean eta zainketan. Kontrolari dagokionez, alde batetik, minbizi-arriskua dakarten jokaerak identifikatzen lagundu du: dieta, erretzea, edatea, eguzkia hartzea, etab.; bestetik, minbizia goiz detektatzeko jokaerak aztertzen ditu: bularren azterketa, koloneko minbizia aztertzeko txekeoa. Minbiziaren zainketari dagokionez, minbiziaz diagnostikatutako pertsonak eta haien familiak ebaluatzen eta tratatzen ditu osasunaren psikologiak. Psikoonkologiak minbizia diagnostikatu zaien gaixoak eta haien familiak, minbizia sendatzeko tratamenduan dauden pertsonak eta, behin minbizia sendatuta, gaixoberritzeko beldurrez bizi direnak tratatzen ditu. Minbizia duten gaixoen bizitza-kalitatea hobetzea da helburua.  DEFINIZIOA Minbizi mota asko eta asko daude. Berrehun gaixotasunetik gora dira minbizi izena dutenak. Hauxe dute guztiek komun: minbizia duten ehunetan zelularen hazkuntza, ugalketa eta garapena ez daude egoki bideratuta; zelulak kontrolik gabe ugaltzen dira. Egoera normalean, gorputzeko zelulak modu ordenatuan ugaltzen dira, eta, beren zikloan puntu batera heltzean, ez dira gehiago ugaltzen. Pertsona bat heldutasunera heltzen denean, ugaltzen diren zelulak hiltzen direnak bezainbeste dira. Minbizia duten zelulek ugaltzen jarraitzen dute, hildako zelulak baino kopuru handiagoan. Ondorioz, tumoreak sortzen dira. Baina tumore guztiak ez dira gaiztoak. Tumore onberak beren jatorrizko ehunaren zelula tipikoez osatuta daude eta beren jatorrizko eskualdera mugatzen dira. Tumore gaiztoetako zelulak, aldiz, inguruko zelulak ez bezalakoak dira eta azkarrago ugaltzen dira. Gainera, gorputzeko beste ataletara ere hedatzen dira. Minbizia gune batean garatzen da hasieran, baina, ondoren, beste atal batzuetara heda daiteke, metastasia izeneko prozesu dinamikoaren bidez. Tumore sortu berriak odolbideetatik elikatu behar du; horretarako, odolbide-sare bat hedatzen da haren inguruan. Tumorearen zelula batzuk askatu eta zirkulazio- edo linfa-sistemen bidez hedatzen dira beste ataletara. Atal berri horietan tumore berri bat garatuko bada, tumorearen inguruan odolbideek garatu behar dute. Minbizi bat definitzeko, jatorriari erreparatu behar zaio. Tumore solidoen artean, obulutegikoa, kolonekoa, prostatakoa, arekoa, giltzurrunetakoa, maskurikoa, hestegorrikoa, biriketakoa eta bularrekoa aipa ditzakegu. Odoleko minbizien artean, leuzemiak dira garrantzitsuenak. Linfa-sistemako minbiziak linfomak deitzen dira, eta bi motatakoak izan daitezke: Hodgkin-en gaixotasuna eta Hodgkin-enak ez direnak. Minbizia jatorriko gunera mugatuta dagoenean, zedarrituta dagoela esaten dugu; inguruko ehunetara, linfa-noduluetara hedatu denean, eskualdeko gaixotasun gisa definitzen dugu; gorputzeko urruneko ataletara hedatu denean, urruneko gaixotasuna esaten diogu. Metastasia garatu duen minbiziak bere jatorriaren araberako izena hartzen du; hala, adibidez, obulutegiko minbiziak bularrean edo biriketan metastasiak garatu baditu ere, obulutegiko minbizi deitzen jarraitzen dugu. Minbiziaren zergatiak eta sendaketa ongi ezagutzen ez direnez, etorkizuna beltz ikusten du minbizia diagnostikatu zaion pertsonak: heriotzari beldurra eta gorputzaren itxuraldaketari beldurra, barne-herstura eta estresa, tratamenduaren bigarren mailako efektuen beldurra, depresioa. Nolanahi ere, minbizi guztiak ez dira berdinak; hainbat kausa, tratamendu eta pronostiko daude. Minbizia duten gaixoentzako programa psikologikoak ere askotarikoak dira, gaixo bakoitzaren bereizgarrien arabera. Gainera, minbizi hasiberri bat duen pertsonak eta minbizi aurreratua duenak ez dituzte arazo psikologiko berberak izaten; lehenengoak bere eguneroko ohiturak aldatu behar ditu, bizimodu berri batera ohitu behar du; bigarrenak sintoma iraunkorrak, min kronikoa, ospitale-bizitza eta heriotzaren ideia izango ditu lagun. Minbiziarekin lotutako arazoak mina, kimioterapiaren albo-efektuak, immunodepresioa eta nahaste psikologikoak dira. Mina: minbiziaz diagnostikatutako pertsonek eta gaixotasuna erdi garatuta dutenek mina sentitzen dute; baina, batez ere, gaixotasunaren fase aurreratuetan daudenek sentitzen dute mina. Tratamenduak eragindakoa (kirurgia, kimioterapia edo erradioterapia) edo gaixotasunaren prozesuak berak (tumoreak) eragindakoa izan daiteke mina. Eta akutua (ehun bat hondatzearen ondorioz) edo kronikoa (gaixotasunaren aurrerapenaren ondorioz minbizidun pazienteak etengabe sentitzen duena) izan daiteke. Minbizia duten pertsonen aldaketa psikologiko sakonenak minak eragiten ditu, baina, hala ere, minaren tratamenduari ez zaio behar adina garrantzirik ematen. Minaren tratamendu biomedikoa oso eraginkorra gerta daiteke, baina efektu sekundarioekiko higuinak mugatzen du haren eraginkortasuna. Kimioterapiaren albo-efektuak: tratamenduaren gogortasunak ahultasun fisikoa, nekea, apetitu-galera, urdail-hesteetako arazoak, ilea erortzea, ahultasun psikologikoa, depresioa eta barne-herstura eragiten ditu, eta horrek arriskuan jartzen du tratamenduarekiko atxikimendua. Era berean, goragale edo oka egite baldintzatua ere sarritan agertzen da: droga kimioterapeutikorik gabe ere urdail-hesteetako arazoak agertzen dira, sendagaien efektu kaltegarrien eta inguruneko kinaden artean lotura bat ezarri delako. Nahikoa da drogak usaintzea, sendagilearen itxarongela edo erizaina ikustea, lotura baldintzatua abian jartzeko. Kimioterapia hartu duten gaixoak tratamendua jaso aurretik baino okerrago sentitzen dira sarritan; horregatik uzten dute tratamendua. Gaixoek ez dute, normalean, informazio zehatzik jasotzen tratamenduaren ondorio kaltegarriei buruz. Psikoonkologiak lagundu egin behar dio pazienteari kimioterapiaren ondorioak gainditzen. Immunodepresioa: faktore psikosozialek badute eraginik minbizia garatzeko arriskuan, immunitate-sistema aldatzen dutelako. Nerbio-sistemaren eta immunitate-sistemaren artean elkarreragina dago. Nerbio-sistema autonomoa zuzen loturik dago immunitate-sistemarekin (linfa-sistema, timoa, area eta linfa- noduluak). Neke- eta estres-egoerak, C tipoko nortasunak eta gizarte- laguntzaren gabeziak desegin egiten dute immunitate-sistemaren funtzionamendua. Nahaste psikologikoak: minbiziaren diagnostikoak distres emozional handia sortzen du. Minbiziaren ondorio emozionalen artean, aipatzekoak dira depresioa, barne-herstura, haserrea, babesgabetasuna, anorexia, kontzentrazio-gabezia, disfuntzio sexualak edo nork bere buruaz beste egiteko nahia. Minbiziak, gainera, pertsonen arteko harremanetan eragiten du: pazientea bera bezainbat jotzen ditu minbiziak haren familiakoak, senarra edo emaztea batez ere: “Infact,onestudyhassuggestedthattheemotionalimpactofcanceronspousesmaybeevengreaterthanitisonthepatientsthemselves (Mathieson,Stam,&Scout,1991)” (Bishop, 1994). Minbiziaren diagnostikoak handitu egiten du gaixoaren gizarte-laguntzaren premia; baina gaixoaren lagunek dituzten laguntzarako trebetasunak ez dira nahikoak izaten. Gaixoaren lagunek sarritan ez dute jakiten nola jokatu. Gaixoek ere zailtasunak izaten dituzte harreman horietarako. Gaur egun, pazienteari, eskuarki, esan egiten zaio minbizia duela. Garrantzitsuena informazio hori emateko modua da. Sendagileak itxaropenak ematen badizkio, gaixoa itxaropentsu agertuko da, eta egokitzapen emozionala errazagoa izango da. Depresioa nahiko arrunta da minbizia duten pertsonetan, beste gaixotasun larri batzuk dituzten gaixoetan bezala. Depresioaren larritasuna aldatu egiten da minbizi motaren arabera. Adibidez, bularreko minbizia edo minbizi ginekologikoa duten emakumeak ez dira beste minbizi mota batzuk (biriketakoa, digestio-hodikoa, burukoa...) dituztenak bezain deprimituta egoten. Dena dela, depresioaren larritasunak badu zerikusia gaixotasunaren fasearekin ere: pronostiko txarra duten gaixotasunetan areagotu egiten da depresioa. Minbiziaren sintomak pixkanaka agertzen dira, pazientea ohartu ere egin gabe. Gaixotasunak aurrera egin ahala, ordea, disfuntzioak eta deformazioak agertzen dira. Minbiziaren azken faseetan, berriz, kakexia agertzen da, hots, arazo metabolikoak, giltzurrunetako eta gibeleko arazoak, pisu-galera...  Minbizimotak Bularrekominbizia: Mendebaldeko adin ertaineko emakume gehien hiltzen dituen gaixotasuna da. Bularretan koskor bat agertzeak eta minbizia diagnostikatzeak izua, distres psikologikoa eta disfuntzio sozial eta sexuala eragiten ditu emakumeetan. Minbizia garaiz detektatzea da distres psikologikoa gutxitzeko moduetako bat. Dena dela, emakume askok ez dute bularretako autoazterketarik egiten, eta anomaliaren bat aurkitzen duten asko ere ez dira sendagilearengana berehala joaten. Koskorra aurkitu, sendagilearengana joan eta biopsiaren erantzuna jaso bitarteko epean emakumearen barne-hersturak gora egiten du. Biopsiaren emaitza ona bada, barne-herstura txikitu egiten da, baina bularretako minbizia duela esaten bazaio, hainbat modutan erantzun dezake emakumeak: gaixotasuna ukatuz, estoizismoz onartuz, barne-hersturaz eta depresioz erantzunez, babesgabetasunez eta etsipenez… edo gaixotasunari aurre eginez. Emakume askok, behin diagnostikoa ezagututa, deprimitzeko moduko etorkizuna irudikatzen dute: kirurgia ebakitzaileak, kimioterapia higatzailea eta heriotza mingarria. Egoera horretan, oso garrantzitsua da sendagileak informazio zehatza ematea, modu sentibera eta enpatiko batean. Era berean, biopsiaren emaitza hurbileko senide edo lagun baten babesarekin hartzeak gutxitu egiten du pazientearen barne-herstura edo depresio-maila. Minbizia sendatu eta gaixoberrituz gero, autore batzuek diote lehenengo aldian baino depresio handiagoa sortzen dela (Holland, 1977). Beste batzuen arabera, berriz, gaixoberritzearen diagnostikoa ez da lehenengo diagnostikoa bezain traumatikoa izaten emakume askorentzat (L. Fallowfield, 1997). Bularreko minbiziaren ondorioz bular bat galtzeak (mastektomia) barne-herstura, depresioa eta ondorio sexualak eragiten ditu. Bularrak emetasunaren bereizgarri direnez, haietako bat galtzeak kalte egiten dio autoirudiari, eta disfuntzio sexualak eragin ditzake. Digestio-hodikominbizia: digestio aparatuko hainbat atal jo ditzake: hestegorria, urdaila, heste meharra eta heste lodia. Hestegorriko eta urdaileko minbizien sintomak, hasieran, indigestio baten sintomen antzekoak dira; ondorioz, diagnostikoa berantiarra izaten da sarritan.   ETIOLOGIA Substantzia batzuk minbizi-eragiletzat hartzen dira. Substantzia minbizi- sortzaileak zelula normalak minbizidun zelula bihurtzeko gai diren substantziak dira. Mutazioak edo aldaketa genetikoak eragiten dituzte zeluletan. Zelularen garapena zuzentzen duen kode genetikoa DNA (azido desoxirribonukleikoa) molekulan dago; hark zehazten ditu ehunen eta atalen ezaugarriak. DNA molekula aldatzen bada, aldatu egiten dira zelularen funtzioak. Substantzia minbizi- sortzaileek materiala sartu edo kendu egiten dute DNAn edo tokiz aldatzen dituzte DNA osatzen duten aminoazidoak. Adibidez, izpi ultramoreek DNA molekularen forma aldatu egin dezakete. DNAren aldaketak minbizia abiarazten du. DNAren aldaketak minbizi-tumorearen garapena ekar dezake edo ez. Tumore- sustatzaileak dira tumore onberak tumore gaizto bihurtzen dituztenak. Minbizia agertzen denean, gorputzaren immunitate-sistemak gaixotasunaren kontra egiten du: zelula arrotzak identifikatu eta ezabatu egiten ditu. Zelula hiltzaile naturalek eginkizun garrantzitsua dute zeregin horretan. Faktore psikologikoak: nortasun ezaugarrien eta minbiziaren arteko loturak ezartzen dituzten baieztapenak ez dira atzokoak. Antzinako grekoek ziotenez, emakume malenkoniatsuek aukera gehiago zituzten bularreko minbizia izateko. Lawrence LeShan-en arabera, minbiziak zerikusia du emozio negatiboen ezabatzearekin eta gertaera estresagarrietan babesgabe sentitzearekin (Bishop, 1994). John Shaffer eta lankideek eginiko ikerketa baten arabera (Shafer, Graves, Swank eta Pearson, 1987; Shaffer, Duszynski eta Thomas, 1982), minbiziak zerikusia du familia-harremanekin eta nortasun-aldagaiekin. Familia- harreman gutxi dituztenek eta beren emozioak jakinarazten ez dituzten pertsonek aukera gehiago dituzte minbizia izateko. Pertsona pasiboak, emozio negatiboak dituztenak, oso kooperatzaileak direnak eta babesgabetasun ikasi handia dutenak dira minbizia errazen jasaten dutenak, hots, C tipoko pertsonak (Bishop, 1994). Estresari dagokionez, C tipoko nortasuna eta estres-maila altua dutenen artean heriotza gehiago eragiten ditu minbiziak: “Statisticalanalysisindicatedthatthosereportinghighlevelsofstresshada40%higherdeathratefromthesediseasesthanthosewhowerelessstressed (Eysenck,1988)”(Bishop, 1994). Nolanahi ere, ez dirudi estresak modu berean eragiten duenik birusek sortutako tumoreetan eta birikoak ez diren tumoreetan. Birusek sorturiko tumoreetan, estresak bizkortu egiten du garapena; tumore ez- birikoetan, aldiz, makaldu. Minbiziaren hasieran DNA kaltetua gelditzen da. Faktore psikologikoek eragin handia dute DNAren berreraketan. Arratoiekin egindako ikerketa batean egiaztatu ahal izan denez, DNA berreratzeko entzima (metiltransferasa) gutxiago dituzte arratoi estresatuek arratoi estresatu gabeek baino. Estres psikologikoak eragin nabaria du zelula hiltzaile naturalen eraginkortasunean ere: nekeak, distres- sentimenduak edo gizarte-laguntzaren pertzepzioak aldatu egiten dute zelula hiltzaile naturalen funtzionamendua, eta, bidenabar, minbiziaren garapena. Minbiziaren zergatien artean, aipatzekoa da pazientearen bizimodua: dieta, tabakoa, eguzkia hartzea edo lanbidea. Minbiziak eragindako heriotza askoren eragilea tabakoa da. Alkitrana minbizi-sortzaile indartsua da. Horregatik, batzuek erre gabeko tabakoa kontsumitzen dute. Dena dela, tabako mota hori ahoko, prostatako eta giltzurrunetako minbiziaren eragilea da (Bishop, 1994). Dietak ere zerikusi handia du minbiziaren sorrerarekin. Gantza askoko dietak bularreko, koloneko, prostatako, barrabiletako, umontziko eta obulutegiko minbizia eragiten du. Minbizi horiek ugariagoak dira otordu gantzez aberatsak egiten dituzten lurraldeetan. Janaria prestatzeko moduak ere badu eragina. Hala, parrillan erretzeak hidrokarburo aromatiko poliziklikoak eratzen ditu jakien azalean eta substantzia horietako batzuk minbizi-eragileak dira. Horregatik, komeni da kearekin eta suarekin kontaktu gutxiago duten beste metodo batzuk erabiltzea: labea, xigorketa, lurruna, oliotan biltzea. Edari alkoholikoen kontsumoak ere loturak ditu minbizi mota batzuekin: mihikoa, ahokoa, eztarrikoa, hestegorrikoa, urdailekoa, kolonekoa, ondestekoa edo biriketakoa (Bishop, 1994). Dietatik eta tabakotik aparte, badira beste substantzia minbizi-sortzaile batzuk. Esaterako, lanean amiantoa erabiltzen dutenek arrisku handiagoa dute biriketako minbizia edukitzeko. Bentzenoarekin kontaktuan dauden langileek, berriz, leuzemia izateko aukera gehiago dituzte. Eguzkitan denbora asko egoten direnek azaleko minbizia garatzeko arriskua dute.  PREBENTZIOA Minbiziaren aurkako kanpainek bizimodu desegokiez eta arrisku-faktoreez ohartarazten dute. Ohitura ez-osasuntsuak, hala nola tabakoa erretzea, albora utzi behar dira. Tabakoa erretzeak biriketako minbizia eragiten du, eta eragina du beste minbizi batzuetan ere, hala nola laringeko, buruko, hestegorriko, giltzurruneko, urdaileko edo areko minbizietan. Dietari dagokionez, gutxitu egin behar da gantzen kontsumoa, eta karbohidrato eta zuntzena gehitu. Gantzak gutxituta, estrogeno gutxiago sortzen da, eta, ondorioz, estrogenoekin lotura duten bularreko tumoreak gutxitu egiten dira. Prebentzioari dagokionez, garrantzitsua da gaixotasuna fase goiztiarrean detektatzea, tratamendua berehala aplikatzeko. Adibidez, bularreko minbiziaren detekzioa mamografiaz, klinikako bular-azterketaz edo nork bere bularrak aztertuz egin daiteke. Sarritan, denbora gehiegi pasatzen da gaixoak lehen sintomak detektatzen dituenetik tratamendua hartzen hasten den egunera arte: sintomak detektatzean gaixo dagoela pentsatzen badu, sendagilearengana jotzea erabakiko du; hitzordua hartzeko erabakia hartu, hitzordua egin eta kontsultara joango da. Kontsultaren ondoren analisiak datoz, eta, analisien emaitzak jasotakoan, sendagileak diagnostikoa egingo du; jarraian, tratamenduari ekingo zaio. Hala, detekziotik tratamendura doan denbora-tartea asko luzatzen da, eta beranduegi izan daiteke tratamendu egokirako.  TRATAMENDUA Tratamendu askotarikoak konbinatzen dira eskuarki: kirurgia, kimioterapia, erradiazioa, hormona-terapia, immunoterapia, hezur-muinaren transplantea, terapia biologikoa eta terapia konbinatuak. Tratamendu psikologikoa ere medikuntzako tratamendu klasikoekin konbinatu behar da. Tratamenduaren aurretik eta ondoren, azterketa fisikoak, tumorearen azterketak eta laborategiko azterketak egiten dira. Tratamendu egokia aurkitzea nekeza eta estresagarria gerta daiteke gaixoarentzat. Kirurgia: minbizia duten ehunak ezabatzeko erabiltzen da. Garrantzi handia du minbiziaren tratamenduan, bai prebentzioan, bai diagnostikoan, sendatzean edo errehabilitazioan. Minbiziaren tratamendu kirurgikoaren helburua ahalik eta zelula kartzinogeno kopururik handiena ezabatzea da, ehun osasuntsuari ahalik eta kalterik txikiena eginez. Nerbioak edo giharrak ukitu gabe tumoreak kentzeak, adibidez bularrak kontserbatuz tumoreak ezabatzeak, abantaila psikologiko handiak ditu: egokitzapen psikologiko eta sexuala erraztu eta gorputzaren itxura bere horretan uzten laguntzen du. Nolanahi ere, kirurgialariek ehun osasuntsua ere ezabatzen dute, gaiztoarekin batera, minbizidun zelula guztiak erauzi dituztela ziurtatzeko. Batzuetan, ezin izaten dira tumoreak erauzi, ehun osasuntsuan sendo sustraiturik daudelako. Prebentzio-kirurgiaren bidez, bizitzarako funtsezkoak ez diren atalak kentzen dira; horixe gertatzen da, adibidez, mastektomia profilaktikoan. Buruko, lepoko edo bularreko minbizien kasuan, kirurgia berreraikitzailea erabiltzen da. Kirurgiaren ondorioz sortutako arazo handienetako bat gaixoaren elbarritasuna edo desitxuratzeari dagokiona da: adibidez, hankak moztea, bularrak kentzea, kolona erauztea. Minbiziaren ondorioak arintzeko, kirurgia estetikoa erabiltzen da; kateterrak jartzen dira sendagaiak emateko, arnasbideetako edo hesteetako butxadurak edo oztopoak ezabatzen dira, tumoreak erauzten dira... Gaixoek barne-herstura handia sentitzen dute ebakuntza kirurgikoaren aurretik −baita ondoren ere−, ebakuntzaren emaitzekin kezkaturik. Minbizidun gaixoak zaintzen dituzten erizainek estres handiagorekin lan egiten dute beste sailetako erizainek baino: “Relatedfindingsindicatethatoncologynursesmightfindtheirjobsignificantlymorestressfulthanotherassignments (e.g.cardiac,intensivecare,oroperatingroomnursing;Stewartetal.,1982),andmaylimitcommunicationwithcancerpatients,especiallythoseexperiencingarecurrence (Wilkinson,1991).”(Andersen eta Golden-Kreutz, 1997). Kimioterapia: minbizia duten zelulak ezabatzeko edo haien ugalketa eragozteko erabiltzen da. Aldaketa eta berrikuntza handiak izan ditu azken urteotan, biologia molekularraren aurrerapenari esker. Ehunka substantzia erabiltzen dira minbizia tratatzeko. Tumorea erradiazio edo kirurgia bidez ezin kontrola daitekeenean, kimioterapia erabiltzen da salbazio-tratamendu gisa. Kimioterapiaren helburua minbizia duten zelulen funtzionamendua eta ugalketa eragoztea da. Tumorea oraindik kokatu gabe dagoenean erabil daiteke kimioterapia. Dena dela, tumorea kirurgiaren edo erradiazioaren bidez kontrolatzen denean ere erabiltzen da kimioterapia laguntza-tratamendu gisa. Kimioterapia hainbat drogaren konbinazioan oinarritzen da. Kimioterapia- programari ekiterakoan, oso kontuan hartu behar dira hezur-muinaren berreraikuntzaren arazoa eta drogen albo-efektuak (ahoko zauriak, goragalea, beherakoa, etab.), ilea erortzea, nekea, kontzentraziorik eza... Erradioterapia: minbizia duten zelulen ugalketa eta hazkuntza eragozten du. Horretarako, energiaz kargaturiko partikulak jaurtitzen dira minbizia duen atalerantz. Erradiazioari ekin aurretik, tumorea kokatu eta identifikatu egin behar da, erradiografia, tomografia edo ultrasoinugrafia bidez. Erradiazioak hobeto funtzionatzen du tumorea zedarritu ondoren. Tumorearen kokalekua zehaztu ondoren, erradiazioaren banaketa eta dosia erabaki behar dira. Albo-efekturik egon ez dadin, erradiazioak zedarritutako eskualdea bakarrik ukitu behar du. Tumorera heldu aurretik, izpi erradiaktiboak zeharkatu behar duen ehun osasuntsua ere aztertu behar da. Batzuetan, erradiazio-iturria tumorearen barruan edo inguruan kokatzen da: barne-erradiazioa edo brakiterapia. Adibidez, minbizia prostatakoa denean, bolatxo erradiaktiboak jartzen dira prostatan. Beste batzuetan, erradiazio-iturria pazientetik kanpo jartzen da, harengandik distantzia txikira, minbizia duen atalaren eskualde zedarritua fokatuz edo eskualde zabalagoa hartuz. Kanpoko erradiazioaren kasuan, tratamendu-saioak laburrak izaten dira, eta egunero aplikatzen dira bost edo sei astean. Erradioterapia eraginkorra izaten da sarritan tumoreak desagerrarazteko, baina albo-efektuak ere izaten ditu. Erradiazioa ezin daiteke minbizidun zeluletarantz bakarrik zuzendu; zelula osasuntsuei ere kalte egiten zaie, nahi gabe. Erradiazioak ez du minik eragiten, baina albo-efektu ugari ditu: nekea, azala gorritzea, ilea galtzea, goragalea, beherakoa, hezur-muinaren funtzionamendua gutxitzea, anorexia eta immunitate-galera; gainera, beste minbizi batzuk ere eragin ditzake. Terapiabiologikoa: gaixoaren defentsa-mekanismoak indartzen saiatzen da, haren immunitate-sisteman eraginez. Immunitate-sistemak tumoreetako zelulak desegiten dituzten antigorputzak eta zitokinak jariatzen ditu. Hezur-muinarentransplantea: erradioterapia- eta kimioterapia-dosi altuak konbinatuz, hezur-muina desegin eta immunitatea murriztu egiten da. Immunitate- sistema indartzeko, gaixoaren beraren edo emaile baten hezur-muina transplantatzen da. Beste pertsona baten hezur-muina transplantatzeak heriotza- arrisku handiagoa duenez, norberaren hezur-muina erabili ezin denean bakarrik egiten da. Tratamendupsikologikoa: minbizia dutenek nahaste psikologiko gehiago dituzte pertsona osasuntsuek baino. Nahaste arruntenak egokitzapenari dagozkionak dira. Depresioa eta barne-herstura ere sarri agertzen dira. Nahaste horien larritasuna areagotu egiten da gaixotasunaren larritasunarekin. Sendagai batzuek −esteroideek adibidez−, nerbio-sistemako metastasiek, hormonak jariatzen dituzten tumoreek eta nahaste metabolikoek aldaketa mentalak eragiten dituzte. Psikoterapiaren bidez, pazienteei minbiziari aurre egiten erakusten zaie. Iraupen laburreko psikoterapia izaten da, eta minbiziarekin loturiko barne-hersturari, heriotzarekiko beldurrari edo itxura galtzeko beldurrari aurre egiteko erabiltzen da. Gordon eta lankideek 1980an 308 pazienterekin egindako ikerketa baten arabera, sendagileen ohiko tratamenduaz gainera laguntza psikologikoa hartzen zuten pertsonek hobeto egiten zioten aurre gaixotasunari sendagileen zainketa bakarrik jasotzen zutenek baino (Bishop, 1994). Esku-hartzepsikosoziala: minbizia duen gaixoak gizarte-laguntza behar du bere zalantza eta beldurrei aurre egiteko; laguntza hori familiak ematen dio eskuarki. Dena dela, gaixoaren familiakoek, sarritan, gaixoak berak baino kezka handiagoa izaten dute; are gehiago, batzuetan errudun sentitzen dira, gaixotasunaren errua haiena balitz bezala. Nolanahi ere, gaixoek baino laguntza gutxiago hartzen dute. Minbizia duten paziente askok aholku psikologikoa eskatzen dute, minbizia diagnostikatu ondoren, ikuspegi psikologiko eta sozialetik arazoari egoki aurre egiten ari zaizkiola ziurtatzeko. Tristura, haserrea, barne-herstura eta minbizia zabalduko den beldurra sentitzen dute pazienteek. Estres-egoera horretan, behar-beharrezkoa da gizarte-laguntza nahaste psikologikoari aurre egiteko. Gaixoei beren erru-sentimendua agertzeko aukera eman behar zaie, gizartetik bakartzeak heriotza-arrisku handiagoa dakarrelako. Esku-hartze psikosozialaren bidez, arazoari aurre egiteko trebetasuna, arazoaren kontrola sentitzea, oreka emozionala eta autoestimua indartu behar dira gaixoarengan. Esku-hartze psikologikoan, garrantzitsua da gaixoak bere gaixotasunari buruzko informazioa izateko eskubidea bermatzea. Estatu Batuetako 1977ko Informaziorako Eskubidearen Legeak eskubide hori aipatzen du. Gurean ez dago horri buruzko erabateko adostasunik. Minbizia duten gaixo askok ez dakite benetan zer gaixotasun duten. Horrek zama handia jartzen du familiaren bizkar gainean, eta estres-iturri bihurtzen da, zaila baita gaixoaren itxaropenak familiaren etsipenarekin uztartzea. Gaixoari eman behar zaion informazioak honako alderdi hauek eduki beharko lituzke kontuan: a) Informazioa pazientearen eskaeretara egokitu behar da; ez eman informazio zehatzik interesatuta ez dagoenari. b) Minbizi mota, gaixotasunaren garapena, tratamendu motak eta albo-efektuak xehe-xehe azaldu behar ditu sendagileak. c) Ospitaleratzearen eta tratamenduaren inguruko informazio guztia eman behar zaio gaixoari. Informazioaz gainera, prestakuntza psikologikoa ere eman behar zaio: kezkak eta sentimenduak azaltzen erakusteko; lagun diezaioketen profesionalengana jotzen eta bere jarduerak programatzen erakusteko. Jokaera-estrategiak: bioatzeraelikadura, erlaxatze-teknikak eta hipnosia aipatuko ditugu. Bioatzeraelikadura: borondatezkoak ez diren erantzun fisiologikoetan izaten dituen aldaketen berri ematen zaio pazienteari, erantzun horiek kontrolatzen ikas dezan. Aktibazio fisiologikoa gutxitzeko teknika gisa erabili izan da, beste teknika batzuekin konbinatuta, hala nola erlaxatze progresiboarekin; teknika konbinatu horien bidez, gutxitu egin daiteke barne- herstura. Kimioterapiaren efektuak arintzeko ere erabili izan da. Kimioterapiaren ondorioz sortzen den goragalea tratatzeko, bioatzeraelikadura elektromiografikoa eta tenperatura periferikoaren bioatzeraelikadura erabiltzen dira. EMGaren bidez, sakoneko giharrak lasaitzea lortzen da, eta, ondorioz, lasaitze orokorra. Hesteetako giharren uzkurdurak gutxitzen ditu, eta kimiohartzailearen erantzun-atalasea murrizten. Tenperatura periferikoaren bioatzeraelikaduraren bidez, periferiako odol-fluxua kontrolatzen da; minbizia duten gaixoen tenperatura jaitsi egiten da oka egin aurretik; bioatzeraelikaduraren bidez, tenperatura igo egin dezakete eta oka egitea edo goragalea eragotzi. Burish eta Jenkins-ek 1992an (Burish eta Jenkins, 1992) 81 pazienterekin egindako ikerketa baten arabera, bioatzeraelikaduraren emaitzak zalantzazkoak dira kimioterapiaren sintoma baldintzatuak desagerrarazteko garaian. Hori bai, aktibazio fisiologikoa gutxitzeko erabilgarria gertatzen da. Erlaxatze-tekniken artean, giharren lasaitze progresiboa, entrenamendu autogenoa, meditazio-teknikak eta bistaratzea daude. Psikoonkologiaren alorrean, erlaxatze-teknikak dira arrakastatsuenak. Psikoneuroimmunologian, giharren lasaitze progresiboa eta bistaratzea konbinatzen dira; korrelazio bat dago erlaxatze-bistaratze teknikaren eta tumoredun pazienteen pronostikoaren hobekuntzaren artean (Buela-Casal eta Moreno, 1999). Immunologiaren eta minbiziaren arteko erlazioen ikerketei dagokienez, Gruber eta lankideek (Gruber, Hall, Hersh eta Dubois, 1988) giharren lasaitze progresiboaren eta irudimen gidatuaren eragina aztertu zuten. Ikerketen emaitzen arabera, korrelazioa dago erlaxatze-tekniken aplikazioaren eta NK zelulen funtzionamenduaren eta barne-kontrolaren lekunea igotzearen artean: linfozitoek gehiago erantzuten dute, NK zelulek gehiago erasotzen diete tumore-zelulei eta interleukin-2a igo egiten da (Buela-Casal eta Moreno, 1999). Burish eta Lyles (Burish eta Lyles, 1981): giharren lasaitze progresiboaren entrenamendua, irudimen gidatuaren teknikarekin batera, eraginkorra gertatu zen kimioterapiaren efektu abertsiboak gutxitzeko. Hipnosia minaren eta goragalearen tratamenduan erabili izan da, psikoonkologian batik bat. Hipnosian, arreta eta kontzentrazio-gaitasunaren gutxitzea, erlaxazio- egoera mentala eta minberatasun-mailaren igoera gertatzen dira. Hipnosia subjektuaren sugestionagarritasunaren, beldurren edo irudimenaren mende dago, eta kontzientzia galdu gabe egiten den autokontrolerako teknika gisa aurkeztu behar da. Autohipnosia baliabide egokia da minaren sentipena murrizteko teknika gisa (Spiegel, Bloom eta Yalom, 1981). Estrategiakognitiboak: depresioak eta barne-hersturak korrelazio positiboa dute babesgabetasunarekin edo etsipenarekin, eta korrelazio negatiboa borrokarako gaitasunarekin. Barne-herstura nagusitzen denean, pentsamendu negatibo automatikoak agertzen dira. Minbizia duten pertsona askok beren sentimenduak ezkutatzeko joera dute; ez dute haserrerik adierazten. Estrategia kognitiboen artean, distrakzio-teknika eta desentsibilizazio sistematikoa aipatu beharko genituzke. Distrakzio-tekniken artean, irudimenaren, bideo-jokoen eta musikaren erabilera sartzen dira. Subjektuaren arreta jarduera atseginetara bideratzen dute, eta kinada desatseginetatik urrundu. Desentsibilizazio sistematikoan, subjektua erlaxatu ondoren, barne-herstura eragiten dioten kinadak aplikatzen zaizkio pixkanaka. Kimioterapiaz trataturiko pazienteen albo-efektuak gutxitzeko erabiltzen da. Pazientearen itxaropenak aldagai kognitibo garrantzitsuak dira gaixotasunaren aurrean, baita kontrol-pertzepzioa eta sintomen interpretazioa ere. Hala, berregituraketa kognitiboa, autokontrolerako entrenamendua eta arazoari aurre egiteko trebetasunen entrenamendua sarri erabiltzen dira mina kontrolatzeko. Talde-terapia: sarritan erabiltzen da psikoonkologiaren alorrean. Minbiziaren diagnostikoak eta tratamenduak eragiten duten distresa arindu egin daiteke taldearen laguntza egituratuarekin. Laguntza emozionala ematen diote elkarri, arazoari elkarrekin egiten diote aurre, eta minbizia gainditu dutenekin elkarlanean jarduteko aukera dute. Tentsio- eta neke-maila jaisten, jokaera desegokiak gainditzen eta itxaropentsuago egoten laguntzen die gaixoei talde- terapiak. Fawzy eta lankideek egindako ikerketa batean (Fawzy et al., 1990a; Fawzy et al., 1990b), melanoma diagnostikatu zaien paziente batzuen distresa gutxitu eta immunitatea handitu nahi izan zen, taldearen laguntza egituratuaren bidez; horretarako, osasunaren inguruko prestakuntza, erlaxatzeko entrenamendua, gaixotasunarekin loturiko arazoak ebazteko prestakuntza eta talde-laguntza eman zitzaien. Talde-terapia jaso zuten gaixoek depresio, nahaste eta neke gutxiago zuten handik sei hilabetera, eta haien egoera immunologikoa ere hobea zen besteena baino (Andersen eta Golden-Kreutz, 1997). Terapiapsikologikolaguntzailea: aipatutako teknika guztiak erabiltzen ditu: sentimenduen adierazpena, berregozpen kognitiboa, erlaxatze-teknikak eta talde- lana. Azkenik, badira minbizia goiz detektatzeko autoesplorazio-programak, minbizirik ez izateko ohitura osasungarriak hartzekoak edo ariketa fisikoen bidez esku hartzekoak. Tratamendua behar baino lehenago uzteak arriskuan jar dezake gaixoaren bizia. Faktore ugarik bultza dezakete pertsona bat tratamendua uztera: tratamenduak sortutako nekea, tratamenduaren albo-efektuak, depresioak eragindako motibazio apala, erizainen eta gaixoaren arteko komunikazio falta, tratamendua ez ulertzea, tratamenduak sortzen duen barne-herstura. Tratamenduaren ondorioak askotarikoak dira: nekea, loaren nahasteak, mina eta deserosotasuna, gorputz- itxuraren aldaketa (ilea galdu, azala zurbildu), disfuntzio sexuala, estresa, oroimena galtzea, arreta eta kontzentrazioa galtzea... Esku-hartze psikologikoen eraginkortasuna: egokitzapen emozionala eta funtzionala indartu egiten du, eta gaixotasunaren sintomak eta tratamenduaren albo-efektuak murriztu. Minbizidun pazienteek sarri agertzen dute kimioterapiarekiko higuinezko erantzun baldintzatua eta depresioa; gainera, beste pertsonen laguntzaren beharra, emozioak adierazi beharra eta gaixotasunaren esanahia ikertu beharra sentitzen ditu. Beraz, teknika kognitiboak, jokaera-teknikak eta adierazpen-teknikak konbinatu behar dira sarritan. Teknika kognitiboen bidez, gaixotasunari, tratamenduari eta heriotzari buruzko pentsamenduen esanahia ulertu nahi izaten da; errealitatea desitxuratzen duten eta pazientearen osasunerako kaltegarriak diren usteak identifikatu eta aurre egiten zaie. Jokaera-tekniken artean, erlaxazioa, arretaren distrakzioa eta jardueren plangintza sartzen dira. Teknika horien bidez, giharrak lasaitu egiten dira pixkanaka, pazientearen arreta jolas atseginetara bideratzen da eta jarduera atseginen plangintza osatzen saiatzen da, estresa eta tratamenduaren albo-efektuak gainditzeko. Adierazpen-teknikei dagokienez, emozioen adierazpena bultzatzen dute, eta kezken edo penen adierazpena programatzen dute. Terapia existentzialak ere erabiltzen dira: pazientearen esperientziaren esanahia ulertu eta taldean partekatu; horretarako, esperientziak trukatzen dira egoera berean dauden beste pertsonekin: laguntza bilatzeko eta bakartzea gainditzeko. *****  *****   MinbiziarenalderdipsikologikoeiburuzkoelkarrizketaManuelHernándezBasurtokoOspitalekoPsikoonkologiaUnitatekopsikologoklinikoarekin            1. Galdera: Zein dira zuen unitatean maizen tratatzen dituzuen             gaixotasunak?  Erantzuna: Minbizimotarenbatdutenpazienteakedopazienteenfamiliakoakhartzendituprogramak.           1. Galdera: Tratatzen dituzuen gaixotasunen etiologia finkatzerakoan,             faktore psikologikoren bat aipatzen al duzue?  Erantzuna: Ez.Arlopsikologikoagaixotasunarenefektuetaondorenakkontsideratzendirenetanzentratzenda.Tratamendumedikuarengaraiankontuanhartubeharrekoeremugarrantzitsutzathartzendaarlopsikologikoa,pazienteaktratamenduterapeutikomedikoekikoduenatxikimenduasustatzeko.Eraberean,minbiziaduenpazientearenbizi- kalitatehobeasustatzendutenaldagaipertsonaltzathartzendirafaktorepsikologikoak.  3. Galdera: Gaixotasun horietako batzuen etiologian aipatzen den faktore psikologikoren bat zehatz al zenezake?  Erantzuna: Informaziomedikoaemateko,tratamenduekikoatxikimenduahobetzeko,gaixotasuneraetabereondorenetarahobetoegokitzekoaintzathartubeharrekoalderdipsikologikoakkontuanedukibehardira.Halaber,kontuanhartzekoakdiragaixotasunagatikoedoheriotzagatikodolu- alderdiak,hurbilketapsikologikoaeskatzendutenak.  4.Galdera: Gaixotasunaz egiten duzuen deskribapenean, zein dira kontuan hartzen diren aldagai psikologikoak?  Erantzuna: Autoestimua,neurotizismoa,gizarte- sostenguaetaantzekofaktorepsikosozialakhartzendirakontuan,baitafaktoreemozionalak−barne- herstura,depresioa,estresa−etaezagutzaedousteentankerakofaktorekognitiboakere.Aurreegitekoestrategiak,autoeraginkortasuna,kontrol- lekuneaetagisakoaldagaiak,berriz,ezdirakontuanhartzen,eztafaktorekonduktualakere.  5.Galdera: Aplikatzen dituzuen tratamendu-ereduetan, erabiltzen al duzue esku- hartze psikologiko motaren bat? Zein? Erantzuna: Orientazioetaaplikaziopsikoanalitikoak.  6.Galdera: Zer esan zenezake terapia psikologikoen, biologikoen edo konbinatuen eraginkortasunaz? Erantzuna: Minbiziarengaiaridagokionez,geroetagarrantzitsuagoairuditzenzaitprofesionalenlankonbinatuaetakoordinatua;horidelaeta,talde- lanarenkulturatransmititubeharda,norabidejakinbatean: pazientearentratamenduahobetzeko.     1. Galdera: Zer eskatuko zenioke Osasunaren Psikologiari zuk lan egiten       duzun ikuspegitik? Erantzuna: Prestakuntzasendoapsikologiaklinikoan.     1. Galdera: Zer eskatuko zenioke zuk lan egiten duzun erakundeari osasunaren       tratamendu psikologikoa dela eta?  Erantzuna: Baliabidegehiagoetairekitasunhandiagoapazientegaixoarenalderdipsikologikoeibegira.         XVII.Kapitulua:ALZHEIMERGAIXOTASUNA  Mikel HARANBURU OIHARBIDE  Definizioa: Osasunaren Munduko Erakundearen arabera (CIE-10), Alzheimerra garunaren endekapenezko gaixotasun primario bat da, etiologia ezezagunekoa eta ezaugarri neuropatologiko eta neurokimiko bereizleak dituena. Bi edo hiru urteko eboluzio azkarra edo urte gehiagoko bilakaera geldoagoa eduki dezake. Dementzia-sintoma multzo baten edo sindrome baten bidez agertzen da: oroimenaren nahastea, hizkuntzaren nahastea (afasia), objektuak erabiltzeko gaitasunaren nahastea (apraxia), objektuak ezagutzeko gaitasunaren nahastea (agnosia), abstrakziorako eta planifikatzeko gaitasunaren nahastea, familiako, lagunarteko eta laneko funtzionamenduaren nahastea eta gaitasun kognitiboen nahastea. Alzheimerra dementzia mota bat da. Funtzionamendu intelektualaren gaixotasun orokorra da dementzia. Dementziara eraman dezaketen gaixotasunen artean, honako hauek aipa daitezke: Alzheimerra, Pick eta Huntingtong-en gaixotasunak, gaixotasun baskularrak (infartuaren ondorioz sortuak), Creutzfeldt-Jakob-en gaixotasuna eta alkoholismo kronikoaren eta depresioen ondorioz sortzen diren sasidementziak. Hainbat dementzia mota daude: Alzheimerraren modukoak eta Alzheimerraren modukoak ez direnak. Dementzia batzuk garun-azalean kalteren bat dagoelako sortzen dira; horietakoa da Alzheimerra. Beste dementzia batzuk garun-azalaren azpiko eskualde sakonagoetan kalteren bat egotearen ondorioz sortzen dira: garunaren oinarriko nukleo grisak daude kaltetuta; Alzheimerraren tipokoak ez diren dementzia horien artean, honako hauek daude: odolbideen infartuen ondorioz sortuak, Lewy-ren gorputzek sortuak, bekoki-lobuluko dementziak, dementzia metabolikoak eta toxikoak, endekapenezko dementziak, Creutzfeldt-Jakob-en gaixotasuna eta Parkinson-en gaixotasuna. Dementzia mistoek, berriz, garun-azala eta azalaren azpiko eskualdeak hondatzen dituzte. Alzheimerrak dementzia guztien ia erdiak hartzen ditu. Alzheimerraren atzetik, dementzia baskularra dator. Alzheimer gaixotasuna gure zibilizazioaren osasun-arazorik gordinenetakoa da. Osasunaren arloan egin diren aurrerapenei esker, bizi-itxaropena igo egin da. Pertsona adinduna 65 urtetik gorakoa hartzen badugu, 1995ean populazioaren % 14,99 pertsona adindunek osatzen zuten. Populazio adindunaren % 59 emakumeak ziren; % 41, gizonak. 1991n, bizi-itxaropena 81,47 urtekoa zen emakumeentzat; gizonentzat, berriz, 72,77 urtekoa. 1995ean, lau urte geroago, 1991n baino luzexeagoa zen pertsonen bizi-esperantza: gizonentzat 77-79 urte bitartekoa zen, eta emakumeentzat, 81-85 urte bitartekoa. Pertsona zaharrak ugaritu diren neurrian, zahartzaroarekin lotutako gaixotasunek gora egin dute. Horien artean, Alzheimerra. Epidemiologia: 2000 urtean 8.000.000 inguru ziren Europan, eta 400.000 inguru Espainian. 2005erako, kopurua bikoiztu egin daiteke. Alzheimerrak maiztasun txikia du 65 urtekoen artean; 85 urtekoen artean, populazioaren laurdenak baino gehiagok eduki dezake. Beraz, 85 urtetik gorakoetan asko ugaritzen da gaixotasun hau. Hala ere, oroimen-galera eta gabezia kognitiboak zahartzaroak berezkoak dituela pentsatu izan bada ere, pertsona zahar askok eutsi egiten diete beren gaitasun kognitiboei. Gaixotasun honek izugarrizko gastuak sortzen ditu, eta horrek kezkaturik dauzka osasun-arloko agintariak. Alzheimerra duen gaixo batek 24.000-30.000 euro inguruko kostua izan dezake urtean. Dementzia arina duen gaixoa 14.000 euro inguru kostatzen bada, dementzia larria duenaren kostua 24.000-30.000 eurora hel liteke. Osasun-arazo eta arazo ekonomiko horri aurre egiteko, denbora gutxian biderkatu egin dira gaixotasun honi buruzko ikerketak. Izan ere, minbiziaren eta gaixotasun kardiobaskularren ondoren, Alzheimerra da heriotza gehien eragiten duena.  Diagnostikoa Gaixotasunaren hasierako aztarnak oroimen-galera, jarduera ezagunak egiteko zailtasunak, hizkuntza-arazoak, espazioan eta denboran orientatzeko gaitasunik eza, gauzak galtzeko edo tokiz kanpo uzteko joera, pentsamendu abstrakturako arazoak, ekimenaren galera, eta umore-, portaera- edo nortasun-aldaketak izan daitezke. Alzheimerrak ukitzen dituen arloak hirutara bil daitezke: arlo kognitiboa, arlo funtzionala eta arlo psikologikoa edo jokaeraren arloa. Arlo kognitiboak oroimena, espazioko eta denborako orientazioa, ikusmena eta espazioan kokatzeko gaitasuna, hizkuntza-trebetasunak, praxiak eta kontzeptuetarako, planifikatzeko eta judiziorako gaitasunak biltzen ditu. Arlo funtzionalak eguneroko jardueretarako gaitasunak biltzen ditu: jateko, janzteko, ibiltzeko, garbitzeko eta abarretarako. Arlo psikologikoak edo jokaeraren arloak eldarnioak, haluzinazioak, umore-aldaketak, asaldura, erasokortasuna, nortasun-aldaketak, funtzio neurobegetatiboen aldaketak (loa, sexualitatea, janaria) eta jarduera psikomotorraren aldaketa biltzen ditu. Alzheimerra duen gaixoarengan hiru arlo horietan agertzen diren sintomak honako hauek dira:    1. Arlo kognitiboan: - Oroimen-galera: lehen sintomak oroimen hurbilaren galeraz hasten dira: hitzorduak, lagunen izenak, telefono-zenbakiak edo entzun berriak dituen gertaerak ahantzi egiten ditu. Gaixotasuna aurrera doan neurrian, gertaera berriak ez ezik, iraganekoak ere ahantzi egiten ditu, baina oroimen emozionala gorde egiten du. - Nahaste hauetako bat edo gehiago: afasia, apraxia, agnosia, funtzio exekutiboaren aldaketa. Dementziaren ezaugarri batzuk ditu: oroitzeko, pentsatzeko, orientatzeko, kalkuluak egiteko, hitz egiteko, ikasteko gaitasunaren galera, adimenaren galera. Hasieran, oroimen-galera bakarrik agertzen da. Geroago, zurruntasuna, apatia, aldaketa kognitibo sakonak, desorientazioa eta inkontinentzia ere agertzen dira. - Gabezia kognitiboen ondorioz, gizarteko edo laneko funtzionamenduaren galera handia dator. Garunaren endekatzeak gaixoaren eguneroko jardueretan eragiten du. - Hizkuntzaren galera: hitz jakinak aurkitzeko zailtasunak ditu, zerikusirik ez duten ideiak nahastu egiten ditu, ideiak modu automatizatuan errepikatzen ditu, hitzak edo hitzen zatiak errepikatu egiten ditu eta gutxiago hitz egiten du. Gaixotasuna aurrera doan neurrian, zentzurik gabe errepikatzen ditu hitzak, esaldiak ez ditu amaitzen, entzundako edo irakurritako hitzen esanahia ez du ulertzen (sentipenezko afasia), esan nahi duena hitzez adierazteko gaitasunik ez du (afasia mugikorra). 2) Nortasunaren eta portaeraren arloa: umore- eta nortasun-aldaketa sakonak eta ageriko zergatirik gabeak gertatzen zaizkio. Jateko, ibiltzeko, garbitzeko, etxea zaintzeko eta dirua maneiatzeko zailtasunak ditu. Hainbat egoeraren aurrean modu ez-koherentean jokatzen du. Inguruko gertaeren kontrola galdu duela ohartzean, umore txarra eta barne-herstura agertzen dira. Loaren eta esnaldiaren erritmoak aldatuak ditu. Denboraren eta espazioaren koordenadak galduak dituenez, gutxiago irteten da kalera eta ez da joaten lagunengana. Alzheimer gaixotasuna duten askok psikosia nozitzen dute: erasokortasuna, susmoak, paranoia, eldarnioak, haluzinazioak, alderrai ibiltzea, jokaeraren nahasteak, beldurra, bortxa, asaldura, mehatxua eta jokaera konpultsiboa dira sintomarik ezagunenak. 3) Arlo funtzionala: mugimendu edo borondatezko ekintzak egiteko gaitasunik eza. Adibidez, azpiko jantzia gainekoaren gainetik janztea. Gaixotasunaren hasieran, gai da bakarrik jateko, bere kabuz janzteko, galdu gabe ibiltzeko. Baina, gaixotasuna aurrera doan heinean, botoiak gaizki lotzen ditu, oreka galtzen du, mugimendu makalagoak egiten ditu eta erraz erortzen da. Garuneko ehunaren azterketa mikroskopiko sakona egin behar da Alzheimer gaixotasuna diagnostikatzeko: neurona kopurua bakandua dute garunaren hainbat eskualdetan; endekapen neurofibrilarra, plaka neuritikoak eta eraketa granulo- bakuolarrak dituzte. B-AmyloidePrecursorProtein (APP) izeneko proteina modu anormalean prozesatzen da Alzheimer gaixotasunean, eta, ondorioz, A4 edo Betaamiloide izeneko polipeptido toxikoa garunean kokatzen da. Horrez gainera, NFTak (NeurofibrilaryTangles) ere agertzen dira Alzheimer gaixotasuna duten pertsonetan. Era berean, aldaketa neurokimikoak ere gertatzen dira gaixotasun hori dutenen neurotransmisoreetan: azetilkolintransferasak (ACT) eta azetilkolina murriztu egiten dira. Ez da beste gaixotasunen ondorioa: Parkinson-en gaixotasunak, Huntington-en gaixotasunak, hidrozefaliak eta gaixotasun zerebrobaskularrak ere eragiten dituzte dementziak. Hiperkaltzemiak, hipotiroidismoak, azido folikoaren gabeziak, HIVaren infekzioak eta neurosifiliak ere dementzia sor dezakete. Koadroa ez da aplopexia batengatik gertatu, nahiz eta, batzuetan, Alzheimerra eta odolbideen gaixotasunagatiko dementzia batera gertatu. Dementzia ez da substantzia toxikoek sortua ere. Alzheimer gaixotasuna duena, poliki-poliki, oroimena, goi-mailako funtzioak (pentsamendua, logika, arreta, hizkuntza, kontzientzia...) eta autonomia galduz joaten da. Azkenik, gaixoa, besteen laguntza beharrean gelditzen da erabat. Endekatze-prozesu honetan hiru fase bereiziko ditugu:     1. fasea: 2-4 urte iraun dezake. - Arlo kognitiboa: Oroimena: hitzorduak eta pertsona ezagunen izenak ahantzi egiten ditu. Ez da orientatzen denboran eta espazioan. Izenak eta tokiak nahastu egiten ditu. Oroimen topografikoa galdua du. Espazioaren pertzepzioa makaldua du, kontzentrazio-gaitasuna galdua eta aldaketak gertatzen zaizkio pentsamendu abstraktuaren arloan. Hizkuntzaren arloan hitz zehatzak aurkitzeko arazoak ditu, baina ongi komunikatzen da. - Arlo psikologikoa eta portaeraren arloa: bat-bateko umore-aldaketak, haserrealdiak, barne-herstura, bakardaderako joera, helbururik gabeko hiperaktibitatea eta ekimenaren galera agertzen ditu, baina bakarrik janzten da eta ongi jaten du. Nortasun-arazoak larritzen hasten dira. Jokaera pasiboa, ekimenik gabea, bere baitan bildua, herabea, umorerik gabea eta erantzun emozional motelekoa agertzen du. Nahaste afektiboak eta emozio ezegonkorrak agertzen ditu: euforia eta distimiaren artean kulunkan dabil, berehala iragaiten da irribarretik negarrera, erreakzio katastrofista batez. Emozioen kontrola galdu egiten du, eta haserrekor, apatiko, anergiko, trakets, zurrun, erasokor bihurtzen da pertsona. Familian eta gizartean moldatzeko arazoak ditu. Gero eta gutxiago arduratzen da besteez: gero eta gehiago aldentzen da seme-alabetatik, bilobetatik eta beste senitartekoetatik. Hala ere, beharrezkoa da depresioa eta dementzia bereiztea: depresiboak ere baditu oroimen hurbilaren eta urrunaren nahasteak, baina ezagutzaren disfuntzioa baino lehen agertzen dira sintoma depresiboak; Alzheimerrak eragindako dementzian, berriz, ezagutzaren nahasteen ondoren gertatzen dira sintoma depresiboak. Nolanahi ere, depresioa eta dementzia batera ager daitezke. Dementzia dutenen erdiek badute depresioa ere. - Arlo funtzionala: Eguneroko jarduerak arazorik gabe egiten ditu. Lanera joaten da, baina eguneroko jardueretarako interesa galdua du. Ahalegin gehiegi egin behar izaten du gauza errazetarako. Lo hartzeko zailtasunak izaten hasten da.     1. fasea: 3-5 urte iraun dezake. - Arlo kognitiboa: gertaera hurbilak ahantzi egiten ditu, ez du gogoratzen zer jan duen, izenak eta tokiak nahastu egiten ditu, lagunak ezagutzeko zailtasunak ditu. Aspaldiko gertaeren oroitzapena gordetzen du, nahiz eta pixka bat higatua duen. Finkamendu oroimena ukitua du: zenbakiak txikienetik handienera eta alderantziz esateko gaitasuna galdu egiten du. Komunikatzeko gaitasuna ere galdu egiten du: hizkuntzaren zati handi bat galdu, astiroago hitz egin, esaldiak behin eta berriro errepikatu, hiztegi txiroa erabili, galderei makal erantzun eta abar. Itzulinguruak edo zirkunlokioak etengabe erabiliz hitz egiten du. - Nortasunaren eta portaeraren arloa: Depresioaz gainera, haluzinazioak, paranoia eta jokaera erasokorrak ditu. Ideia berriak onartzeko zailtasunak ditu. Laguntzarik eta trukerik ez du onartzen. Pentsamendu abstrakturako, kalkulu mentalerako, kontzentratzeko gaitasuna galtzen du. Gorputz-irudiaren nahasteak agertzen ditu. Espazioan eta denboran erabat desorientatua aurkitzen da. Ikusmenaren eta gaitasun espazialen nahasteak: perspektiban dagoen marrazkia kopiatzeko zailtasunak ditu. Espazio objektibo eta euklidearraren kontrola aldatua du. Zailtasunak ditu keinuak imitatzeko, objektuak erabiltzeko, hatzez objektuak ezagutzeko, eskuin-ezkerra bereizteko edo mina non sentitzen duen adierazteko. Hizkuntzaren, portaeraren eta ezagutzaren aldaketa bateratua da Alzheimer gaixotasunaren ezaugarria: sindrome “afaso- apraxo-agnostikoa”. Afasia edo disfasia mistoa gertatzen da Alzheimerra duen gaixoarengan: hizkuntza ulertzeko eta hizkuntza bidez ideiak adierazteko gaitasuna galtzen da. Eldarnio psikotikoak, ideia paranoideak eta portaera erasokorrak agertzen dira. Ingurukoen jokaeren edo iruzkinen aurrean, neurrigabeko erreakzio emozionalak agertzen ditu, besteekiko mendekotasunaren aurrean haserretu egiten da, motiborik gabeko beldurrak agertzen ditu, gauez jaiki eta ingurukoak aztoratu egiten ditu. Zehaztasunik gabeko mugimenduak egiten ditu. Oreka galtzen du. Sarri erortzen da. Giharrak ahulduak ditu, giharren tonua igoa, urratsen luzera laburtua, jarrera ezegonkorra, eta besoen mugimendua makaldua ibiltzean. Laguntza behar du komunera joateko, botoiak lotzeko eta abarretarako. Arlo funtzionala: Eguneroko bizitzan gero eta nahastuago aurkitzen da. Ez da gauza jantzien artean, janarien artean, egin beharreko jardueren artean egoki aukeratzeko. Esfinterren kontrola galdu egiten du.     1. fasea: iraupen aldakorra izaten du gaixotasunaren gogortasunaren,       prebentzioaren, tratamenduaren eta zainketaren arabera. - Arlo kognitiboa: hurbileko eta urruneko gertaeren oroitzapena galdua du. Oroimen emozionala bakarrik gordetzen du. Senitartekoak ez ditu ezagutzen, baina konturatzen da nork zaintzen duen. Bere burua ez du ezagutzen. Zentzurik gabe zizakatzen eta errepikatzen ditu hitzak. Hitz urri batzuk bakarrik erabiltzen ditu zuzen. Esaten zaionari ez dio erantzuten. Mutu gelditzen da, komunikatu ezinez. - Nortasun- eta portaera-aldaketak: Ezaugarri neurologikoak gero eta larriagoak dira: hezur eta zurdetako erreflexuen aldaketa, keinuen estereotipoak, aho inguruko erreflexuen gehiegikeria. Deprimitua, sentikortasun emozionalik gabe eta geldotua sentitzen da. Ispiluan ez du bere burua ezagutzen. Gehiegi jaten du, edo dena ahora eramaten du. Dardara, miokloniak, hemiparesiak eta ibileraren aldaketak ditu. Portaera: ustekabeko umore-aldaketak agertzen ditu: negarra, barrea, garrasia... Portaera depresiboa. Keinu eta mugimenduak ez ditu kontrolatzen. Egoera ez du ulertzen, eta hari ez dio koherenteki erantzuten. Ez daki jaikitzen, esertzen, ibiltzen. Esfinterrak ez ditu kontrolatzen. Irenstea kostatzen zaio. Batzuek azkarregi irensten dute; besteek irentsi ezina agertzen dute. Hizkuntza galdua du. Nortasunaren egitura eta goi-mailako funtzio psikikoak galduak ditu. - Arlo funtzionala: Eguneroko jarduerak desagertu egin dira. Ohean egoten da gehienetan. Gauez esna egoten da. Geldi egoteagatik, zauriak agertzen zaizkio. Enkopresia eta enuresia arruntak dira. Azken fasean, jokaera oinarrizkoenen borondatezko kontrola galtzen da. Ohean fetuaren jarrera hartzen du, eta mutu eta geldi egoten da. Inguruko senitartekoengan ere nortasunaren nahasteak agertzen dira: neurosiak, loaren nahasteak, buruko minak, nahaste psikosomatikoak. Barry Reisberg-en taldeak Alzheimer gaixotasunaren faseak gizakiaren garapenaren fase funtzionalekin alderatu zituen: Alzheimer arinaren fasea 8-12 urteko haurraren garapen-mailarekin parekatu zuen; Alzheimer moderatua, 5- 7 urteko haurraren garapen-mailarekin; Alzheimer larria, 2-4 urteko haurraren garapen-mailarekin; eta Alzheimer oso larria, jaiotzetik 15 hilabetera bitarteko haurraren garapenarekin.  ***** Etiologia ***** - Hipotesi genetikoen arabera, plaketako eta haril neurofibrilar anormalen proteinak sintetizatzeko agindua 21. kromosoman kokaturiko geneetatik dator. Dena dela, herentziazko Alzheimer horrek kasuen kopuru txiki bat bakarrik azaltzen du. Alzheimerraren herentzia-alderdia aztertzeko, garrantzitsua da E apolipoproteina genearen herentziari dagokiona kontuan hartzea. Alzheimer esporadikoa duten gaixoen % 40-50ek aitarengandik eta amarengandik hartzen dute gene hori, lipidoen metabolismoarekin eta gaixotasun kardiobaskularrekin loturik dagoena. Edonola ere, joera genetikoak ez du zertan adierazi gaixotasuna agertuko dela. - Hipotesi toxikoaren arabera, aluminioa eta silizioa barneratzeak eragina eduki dezake. - Hipotesi infekziosoaren arabera, bizitzan zehar inkubatuz joan diren eta nerbio-sistemarentzat toxikoak liratekeen birusen infekzioa egongo litzateke gaixotasunaren oinarrian. Alzheimerraren antzekoa den Creutzfeldt-Jakob-en gaixotasunarekin gertatzen denaren moduko zerbait. - Nolanahi ere, garunaren zahartze goiztiarra eta neuronen endekatze neurofibrilarra gertatzen da. Garunaren eskualde batzuetan, kolinazetiltransferasaren gutxitzea −azetilkolinaren sintesirako ezinbestekoa−, azetilkolinaren kontzentrazioaren jaistea eta neurona kolinergikoen galera eragiten du. - Garun-azalaren eta sistema linbikoaren pixkanakako neuroendekatzea oroimen- galera hutsez agertzen da hasieran, eta, gerora, nortasunaren aldaketa sakonagoak eragiten ditu.  ***** Alzheimer gaixotasunaren tratamendu psikologikoa ***** ***** Gaixotasun honen nahaste psikologikoen tratamendua konplexua eta zaila da. Pazienteari lagundu egin behar zaio, haren autonomia-maila kontuan hartuta. Lanak eginarazi behar zaizkio, baina gehiegi eskatu gabe. Pazientearen duintasuna zaindu egin behar da, eta, horretarako, haren ingurunea modu samurrean, egonkorrean eta ziurrean egokitu behar da. ***** Alzheimer gaixotasuna duen pertsonarekiko maitekorra izan behar da; haren emozio eta sentimenduetatik hurbil egon. Gaixoaren ohiturak, premiak, erritmoa eta gustuak kontuan hartu behar dira. Gaixoarekin ulerkorrak eta haren komunikazio-premien aurrean sentikorrak izan. Gaixoaren segurtasuna zaindu. Dementzia dutenen sintoma nagusia gertaerez ahanztea da. Gaixotasunaren hasieran, oroimenari laguntzeko marrazkiak, kartelak, senitartekoen argazki izendunak eta antzekoak erabiliko dira. Gaixotasuna aurrera doan heinean, iragana eta oraina nahastu egiten ditu, eta jadanik hilda daudenek ere oraindik bizirik jarraitzen dutela pentsa dezake. Gauzak edonon uzten ditu, eta ahantzi egiten zaio non utzi dituen. Sarritan ez da konturatu ere egiten oroimena galdua duela. Horregatik, gaixoaren lagunei eta auzokoei haren oroimen- galeraren berri eman behar zaie. Gaixoaren oroimen hurbilaz ez da fidatu behar. Betaurrekoak, giltzak, jantziak... beti toki berean uzteko leku bat eduki behar da. Ordena zaindu behar da. Dirua, bitxiak, botikak, produktu arriskutsuak, aiztoak eta armak giltzaz itxitako armairuetan eduki behar dira. Komeni da begiratzea zer bota duen zakarrontzira. Gaixoa ez da bakarrik utzi behar, gasaren giltza itxi behar da, eta kontu handia izan behar da leihoekin, putzuekin, igerilekuekin, trenbideekin, autobideekin... Errealitateari buruzko ondorio okerretan oinarritzen diren uste okerrak dira eldarnioak. Sarri gertatzen zaizkie eldarnioak Alzheimerra duten pertsonei. Lapurreta egin zaiela uste izatea, norberarena ez den etxe batean daudela uste izatea, telebistan agertzen direnak etxean sartu direla uste izatea, familiakoek pozoitu egin nahi dutela uste izatea eta antzeko eldarnioak Alzheimerraren fase ertainean edo fase aurreratuan agertzen dira eskuarki. Eldarnioak dituzten gaixoek barne-herstura, beldurra, erasokortasun eta jokaeraren nahaste gehiago izaten dituzte. Eldarnioaren ondorioz larri badago, lasaitu egin behar da eta distraitu. Eldarnioak larriak direnean, sendagaiekin (neuroleptikoekin) trata daitezke. Haluzinazioak benetako kinadarik gabe gertatzen diren sentipenezko inpresioak edo pertzepzio-inpresioak dira. Haluzinazioetan, errealitatean gertatzen ez diren gertaerak ikusi, entzun, dastatu, ukitu edo usaintzen dira. Patxadaz jokatu behar da Alzheimer gaixotasuna dutenen haluzinazioei aurre egitean. Ez zaio kontra egin behar pazienteari. Pazientea distraitu egin behar da, haluzinazioa ahantz dezan. Ukipen fisikoak lasaitzen lagun diezaioke. Inguruan gertatzen denaren interpretazio okerrek eta inguruko pertsona edo gauzak ezagutzeko gaitasuna galtzeak (agnosiak) ondorio txarrak ekar diezazkioke gaixoari. Gaixoari zer ikusten duen edo zer entzuten duen azalduz ezaba daitezke interpretazio okerrak. Ez da eztabaidarik sortu behar. Gaitasunak galtzen ari dela eta gaixotasun larri bat duela ikusten duenean, depresioa agertzen da sarritan. Batzuetan, garun-lesioek afektibitatearekin zerikusia duten eskualdeak ukitzean gertatzen da depresioa. Alzheimer gaixotasuna duten paziente guztiek ez dute depresioa izaten, baina Alzheimerrik ez dutenek (% 15) baino gehiago pairatzen dute (% 40-50). Depresioa dutenei maitasuna eta laguntza eman behar zaie. Gai direla erakutsi eta segurtasuna eman behar zaie. Alzheimerra duten gaixoek bat-batean aldatu ohi dituzte emozioak eta sentimenduak: berehala igarotzen dira depresiotik edo barne-hersturatik alaitasunera edo euforiara. Erasokortasuna, haserrea eta erreakzio katastrofistak sarri agertzen dituzte. Kolpeak eman, iraindu, janaria bota. Erreakzio katastrofista horiek nahaste pertzeptiboen, eldarnioen eta haluzinazioen ondorioz gertatzen dira. Gaixoaren haserreen eta erreakzioen zergatia aurkitzen saiatu behar da, erreakzio hori eragin dion horretatik aldendu egin behar da eta laguntza emozionala eman behar zaio. Alzheimer gaixotasuna duten askok barne-herstura agertzen dute. Gauzak aurkitzen ez dituenean edo gertaerez oroitzen ez denean, ikusten duenean gaitasunak galtzen ari dela edo familian tirabirak sortzen dituela, barne- herstura sortzen zaio. Horrelakoetan, jardueraren bat edo jolasen bat proposatu behar zaio, bere energia askatzeko. Umorea erabil daiteke, kitzikatzaileak saihestu eta afektuz inguratu, eta antsiolotikoak eman dakizkioke, benzodiazepinak eta antzekoak. Agitazioa edo asaldura sintoma arrunta da gaixotasun hau duten pertsonetan. Asaldura-egoera horretan, ingurukoei edo beren buruari kalte egin diezaiekete. Minaren, nekearen, atsedenik ezaren, sendagaien, sendagaiak kolpetik uztearen edo Alzheimerraren beraren ondorioz sor daiteke asaldura. Asaldatua dagoenari lasaitasuna transmititu behar zaio, baina kontrol fisikoa egiterakoan kontuz ibili behar da, larrialdirako telefonoak eskura eduki behar dira eta zaintzaileak jakin egin behar du nola jokatu. Nortasun-aldaketei dagokienez, haserrekor, aldakor, barne-hersturak hartua, desinhibitu, erasokor, apatiko, urrunkor, susmakor bihurtzen da gaixoa. Loaren nahasteak ere oso sarritan gertatzen dira. Erritmoak aldatuak dituzte. Egunez lozorroan egoten dira sendagaiengatik, eta siestak egiteko prest. Egunez lo egiten badute, nekatu gabe oheratzen dira. Gauez esnatu egiten dira, eta irteteko prestatzen. Horregatik, egunez jarduera fisikoak eginarazi behar zaizkie, eta lortu behar da lo-kuluxkarik ez egitea. Ez da komeni asko edatea ohera joan aurretik... Nolanahi ere, sintomek okerrera egiten dute gauez, eta gaixoa lasaitu behar da. Elikadura-portaeraren nahasteak sarritan gertatzen dira Alzheimer gaixotasunean. Apetitua piztu edo joan egin daiteke, eta otordu garaiko portaerak nahastu. Gehiegi janez gero, nahasteak sor ditzaketen janariak kontrolatu egin behar dira, eta gaixoaren pisua ere kontrolatu egin behar da. Portaera sexualaren aldaketak ere gerta daitezke: larrugorrian ibiltzea, jende aurrean masturbatzea, jarduera sexuala eskatzea, exhibizionismoa. Horrelako kasuetan, urduri jarri gabe, pazientea distraitzen saiatu behar dugu. Klüver-Bucy sindromea ere ager daiteke Alzheimer gaixotasunean. Dena ahora eramateko joera da Klüver-Bucy sindromea. Produktu arriskutsuak kontrolatu egin behar dira, ahora eraman ez ditzaten. Orientazioa galduta, batetik bestera ibiltzea ere sarritan gertatzen da: beldurragatik, tokia ezezaguna delako, ingurunearen aldaketagatik. Horrelakoetan, neurri hauek erabil daitezke orientazio-teknika gisa:     * Txartelak eramatea, izen, helbide, telefono eta argibideekin.     * Dominak edo eskumuturrekoak eramatea identifikazio-datuekin.     * Toki ezezagunetara ez joatea.     * Etxez ez aldatzea.     * Gaixoa gauza ezagunez inguratzea.   ***** Alzheimerraren eragina familian ***** Familiari zail gertatzen zaio gaixoaren identitate-galerari aurre egitea. Senideak ez ezagutzea eta iraganean elkarrekin bizi izandako gertaerak ez oroitzea oso gogorra da familiarentzat. Gaixotasunaren azken faseetan, beren burua ere ez dute ezagutzen gaixoek. Gaixotasuna aurrera doan heinean, oroimena eta beste gaitasun kognitiboak galdu ahala, besteek egin behar dizkiote gauza guztiak. Familiarentzat zama handia gertatzen da: zaintze-lanak handiak dira eta zama ekonomikoa ere handia da, azken fasean behintzat. Beharrezkoa da familiako kideen eta lagunen sostengua zaintzailearen zamari aurre egiteko. Sendagileek, erizainek eta psikologoek ere eginkizun handia dute: Alzheimerraren efektuak deskribatzea eta alderdi teknikoak azaltzea. Sostengu emozionala eta praktikoa eman dezakete. Elkartearen baliabideak ere erabil ditzakete. Zaintzaile nagusi bat behar da, baina hari lagundu egin behar zaio; zaintzaile nagusiak zama fisiko eta psikiko handia du, gaixoaren biziaz arduratzen delako: sendagaiak, higienea, janariak, zainketa... Gaixoa ahalmena galduz doan neurrian, gero eta ahalegin handiagoa eskatzen dio laguntzaileari. Horregatik, laguntzaileak bere buruaz ez ahazten saiatu behar du: lagunak, denbora-pasak, zaletasunak... Bestela, bere bizitza-proiektua erabat albora uzten badu, besteekiko etsaitasuna, tentsioa eta bakardadea sentituko du. Horregatik, aisia gehiago behar du, sostengu-taldeekin harremanetan jarri, depresioaren eta barne-hersturaren aurkako tratamendu psikologikoa jaso eta Alzheimerrari buruzko informazioa eskuratu. Gaixoa bere ardurak utziz doan neurrian, zaintzaileak hartu behar ditu ardura horietako batzuk. Familiako kideen artean bilerak egin behar dira aldaketak planifikatzeko: zainketaren arduradunak nor izango diren, arazo ekonomikoa nola konponduko den, arduradun nagusia nor izango den eta hura falta denean nork ordezkatuko duen. Familiako kideek Alzheimerra duten gaixoen Senitartekoen Elkarteekin jarri behar dute harremanetan: Araba (AFADES, Pintor Vicente Abreu, 7 - 5 Bulegoa. 01008 - Gasteiz- Araba. Tel.: 945-246004), Bizkaia (AFA Bizkaia, Aita Lojendio, 5.1. Esk. 6. saila. 48008- Bilbo. Tel. 94-4167617), Gipuzkoa (AFA Gipuzkoa. Txara eraikina, 1. Zarategi Pasealekua, 100. 20015- Donostia. Tel. 943-482607), Nafarroa (AFA Nafarroa. Pintor Maeztu, 2- Behea. 31008- Iruñea. Tel. 948-275252).  Gaixotasunaren faseetarako aholkuak    1. fasea: gaixoaren segurtasun-gabezia sentimenduak ulertu egin behar dira.       Depresioa arintzeko eta gaueko asaldura desagerrarazteko, sendagaiak       erabil daitezke. Etorkizuneko elkarbizitza eta ekonomia planifikatu behar       dira. Herentzia-transmisioa bideratzeko lanak eginda eduki behar dira.       Ariketa fisikoak eginarazi behar zaizkio gaixoari. Etxean egin ditzakeen       jarduerak: janari sinpleak prestatzen laguntzea (entsaladak, postreak,       ogitartekoak...), mahaia jartzen eta ontziak garbitzen laguntzea, ohea       egiten laguntzea, gela garbitzea, bildumak osatzea (autoenak,       argazkienak, kirolarienak, artistenak, landareenak, argazkienak...).       Etxean edo lagunartean egin ditzakeen jarduerak: jokoak (kartetan,       partxisean, xake-jokoan...), gustuko musika entzutea, kanta ezagunak       abestea, erritmo-tresnak jotzea. Segurtasun-neurri modura, identifikazio-       seinaleak jarriko zaizkio gaixoari, larrialdirako telefonoak edukiko dira       eskura, espazio- eta denbora-erreferentziak erabiliko dira (erlojuak,       egutegiak, argiak...). Larrialdietarako, Alzheimerraren Elkarteko eta       sendagilearen telefono-zenbakiak eramango dituzte gaixoak eta       zaintzaileak. Albiste txarrak, ingurune kitzikagarriak eta egoera       ezezagunak saihestu behar dira, eta ez dira azalpen luzeegiak eman behar.       Zaintzaileak gaixoaren autonomia zaintzen saiatuko dira. Gustukoa duena       ez zaio kenduko. Zaintzaile nagusia behar den moduan prestatu behar da.    2. fasea: gaixoak eta ingurukoek egoera berrira egokitu behar dute.       Baliabide ekonomiko gehiago eskuratu behar dira. Sendagai lasaigarri       gutxiago erabiliko da, gaueko asaldurak ez direlako hain sarri gertatzen.       Gaixoaren elikadura zaindu, eta haren pisua kontrolatu egingo da. Ariketa       fisikoa eginaraziko zaio. Etxeko altzariak mugitu egingo dira, gaixoaren       joan-etorriak ez trabatzeko. Maitasuna sentiarazi behar zaio. Bilera       jendetsuak saihestu egingo dira. Laguntzaileari lagundu egingo zaio,       eguneko zentroen edo beste zaintzaile batzuen bidez. Egin ditzakeen       gauzak egiten utzi egingo zaio gaixoari, mantso egiten baditu ere. Bere       gaitasun mentalak eta fisikoak indarrean jartzeko moduko jarduerak egin       behar ditu. Zaintzaileak ez ditu gaixoak egin beharreko jarduerak egingo.       Behar duen denbora eman behar zaio gaixoari jarduerak egiteko. Iraupen       laburreko jarduerak egin behar ditu. Lehen faserako jarri ditugun       jarduerak egiten jarrai dezake gaixoak bigarren fasean, ahal duen       neurrian, denbora laburragoz bada ere. Interesa galtzean, jarduera bertan       behera uzteko aukera eman behar zaio. Kaltegarria ez den neurrian, egin       nahi duena egiten utzi behar zaio. Egurastean, bere erritmoa errespetatu.       Txapelarekin edo galtzerdiekin lo egin nahi badu, utzi egin behar zaio.       Egunez edo gauez gelan edo egongelan etengabe ibili nahi badu, ibil       dadila, etxekoak eta auzokoak gehiegi ez eragozteko moduko oinetakoak       jantzita. Jarduera arriskugarriak egiten ez utzi (gidatzea, gasaren       giltza erabiltzea...). Etxeko toki arriskutsuak gaixoarentzat prestatu.       Alfonbrak, kable elektrikoak, aulkiak, korridoreko altzariak, lorontziak,       ertz zorrotzeko altzariak edo ispiluak kendu, erorketak edo istripuak       saihesteko. Aiztoak, zulagailuak, irabiagailuak, lisatzeko burdinak,       pospoloak, armak, autoaren giltzak, produktu toxikoak, sendagaiak,       detergenteak eta antzekoak giltzapean jarri. Barneko krisketak kendu.       Kanpora begira dauden leiho eta ateak segurtasun-sistema batez itxi,       gaixoak ez ditzan ireki laguntzarik gabe. Larrialdiko argi iraunkorrak       jarri gauerako. Dutxan eta bainuan, ez irristatzeko tirak eta heltzeko       barrak jarri. Ur-berogailua kontrolatuta eduki, argi-lanpara finkoak       jarri, janzten zailak diren jantziak erretiratu, lokarririk gabeko       oinetakoak erosi, plantxatu behar ez diren jantziak erabili. Jateko,       plastikozko mantela eta ontziak erabili. Bentosa duten platerak hobeak       dira. Espazioan eta denboran kokatzen lagunduko dioten material idatzia       eta grafikoa prestatua eduki behar da: egunen izenak, hilabeteen izenak,       urtaroen izenak gogoratzeko.    3. fasea: Erizaintzako oinarrizko zainketei buruzko informazioa eman       zaintzaileei. Fase honetan, gaixoak ez du ia sendagairik behar. Airezko       koltxoia eta babesteko azalak erabili behar dira. Lo egiteko jarrerak       aldarazi egingo zaizkio: gora, albora eta behera begira jarriko da       txandaka. Kontuan hartuko da elikadura eta digestio makala dituela.       Janaria zati txikitan eman behar zaio. Janaria eztarrian trabatuta       geratzen bazaio, jakin behar da zer egin. Gorputz osoaren higienea zaindu       egin behar da: ahoa, begiak, azazkalak, genitalak, burua.... Komeni da       bisita gutxi edukitzea, eta ez du denbora luzez bakarrik egon behar.   BIBLIOGRAFIA  Alava, AFADESA d. F. d. E. d. A. y. d. s. d. (1999). EnfermedaddeAlzheimerydemenciasafines. Gasteiz: Eusko Jaurlaritza. Justizia, Lan eta Gizarte Saila. Eusko Jaurlaritzaren Argitalpen Zerbitzua. Flórez Lozano, J. A. (1996). EnfermedaddeAlzheimer.Aspectospsicosociales. Bartzelona: Edika Med. Molloy, W., & Caldwell, P. (2002). LaenfermedaddeAlzheimer. Bartzelona: Paidos. Peña-Casanova, J. (1999a). EnfermedaddeAlzheimer.Deldiagnósticoalaterapia: conceptosyhechos. Bartzelona: Fundación "La Caixa". Peña-Casanova, J. (1999b). IntervencióncogntivaenlaenfermedaddeAlzheimer.Manualdeactividades. Bartzelona: Fundación "La Caixa". Selmes, J., & Selmes, M. A. (2000). Vivircon...laenfermedaddeAlzheimer. Madril: Meditor.  Alzheimerraren alderdi psikologikoei buruzko elkarrizketa AFAGIko Gizarte Arloko Koordinatzaile Nekane Larrañaga Oñederrarekin.     1. Galdera: Zein dira zuen unitatean gehien tratatzen dituzuen gaixotasunak?  DEMENTZIAK: Alzheimerra eta beste dementzia motak.      1. Galdera: Tratatzen dituzuen gaixotasunen etiologia finkatzerakoan,       faktore psikologikoren bat aipatzen al duzue? Diagnostikoa medikuen eginkizuna da. Ez da gure egitekoa edo helburua.     1. Galdera: Gaixotasun horietako batzuen etiologian aipatzen den faktore       psikologikoren bat zehatz al zenezake? Gaixo bakoitza ezberdina da, eta denek ez dute berdin eboluzionatzen. Gaixotasunaren bilakaeran faktore hauek eragiten dute: aurretiko nortasuna, bizitzaren historia, familia eta gaixotasun konkomitanteak...     1. Galdera: Gaixotasunei buruz ematen dituzuen azalpenetan, faktore       biologikoei ematen al diezue lehentasuna psikologikoen aurretik,       psikologikoei ematen al diezue lehentasuna biologikoen aurretik, ala bi       faktore moten arteko elkarreraginaren ikuspegitik ari zarete, bietako       bati lehentasuna emanda ala eman gabe? Gaixotasunari buruzko informazioan, faktore guztiak hartzen dira kontuan: biologikoak, psikikoak, kognitiboak eta jokaerazkoak.     1. Galdera: Gaixotasunaz egiten duzuen deskribapenean, faktore hauetakoren       baten aipamena egiten al da?            o Autoestimua, neurotizismoa, gizarte-sostengua edo antzeko faktore             psikosozialak: BAI           o Barne-herstura, depresioa, estresa edo era horretako faktore             emozionalak: BAI           o Ezagutza, usteak edo horien moduko faktore kognitiboak: BAI           o Aurre egiteko estrategiak, autoeraginkortasuna, kontrol-lekunea:             BAI           o Portaera-faktoreak: BAI      1. Galdera: Aplikatzen dituzuen tratamendu-ereduetan esku-hartze psikologiko       motaren bat erabiltzen al duzue? Zein edo zeintzuk? - Gaixoekin eta haien senitarteko zaintzaileekin, banakako tratamendua erabiltzen da. - Gaixoekin eta haien zaintzaileekin, talde-tratamendua egiten da.       1. Galdera: Zer esan zenezake terapia psikologikoen, biologikoen edo       konbinatuen eraginkortasunaz? Gure kasuan, farmakoen erabilera terapia ez-farmakologikoarekin konbinatzen saiatzen gara. Ezagutza-gaitasunak berreskuratzeko estrategia terapeutiko multzo bat erabiltzen dugu, ezagutza eta jokaera-arazoak dituen gaixoaren eguneroko bizitzako oinarrizko funtzio instrumentalak hobetu eta finkatzeko asmoz.      1. Galdera: Zer eskatuko zenioke Osasunaren Psikologiari zuk lan egiten       duzun ikuspegitik? Esplorazio neuropsikologikoa da dementzien ebaluazio klinikoaren nukleoa; horretarako, ezagutza-funtzioak modu sistematikoan aztertu behar dira, eragina eduki dezaketen aldagaiak kontuan hartuta (adina, sexua, sentimenen mugak, ikasketa-maila), eta ezagutza-arloak balioztatu behar dira (oroimena, orientazioa, hizkuntza, ikaskuntza, ikusmen eta espazioko gaitasunak, pentsamendu abstraktua, ezagutza, praxiak...).  9. Galdera: Zer eskatuko zenioke zuk lan egiten duzun erakundeari osasunaren tratamendu psikologikoa dela eta? Administrazioari eta Erakundeei gaur eguneko osasun-baliabide sozialak hobetzea eskatu behar zaie. Gainera, baliabide berriak eskatu behar zaizkie, bai aurretiko diagnostikoa egiteko, bai gaixotasunaren tratamendu integral eta diziplina anitzekoa egiteko. Gainera, gaixoari eta haren osasun-azturei buruzko informazioa eman behar zaio familiako zaintzaileari, eta bera prestatzeko jarduerak zabaldu.    VI. ATALA: ESTRESA, NEKEA ETA ATSEDENA  XX.Kapitulua: ESTRESAETAOSASUNA Mikel HARANBURU OIHARBIDE  Definizioa Haren ingurunean aldaketak gertatzen direnean eta erronka berriei aurre egin behar dienean, jokaera berriak eskatzen zaizkio organismoari, baina jokaera horiek, sarritan, zailak izaten dira, eta energia asko eskatzen dute. Ingurunean gertatzen diren aldaketak ustekabekoak eta kontrolagaitzak direnean, informazio konplexua azkar prozesatzea eskatzen duten erronkei aurre egin behar die subjektuak; erantzun egokia azkar eman beharrean gertatzen da, baina ez du erantzun bizkor horrek eskatzen duen baliabiderik. Subjektuak egoera berri bati informazio gutxirekin aurre egin behar dionean, segurtasun falta izaten du. Informazio asko duenean baina hura prozesatzeko denbora eta baliabide gutxi dituenean ere, antzeko zerbait gertatzen zaio. Kelly-k esango lukeen bezala, egoera berriko gertaerak pertsonaren eraikuntza- sistematik kanpo gelditzen direnean, pertsonak ezin iragar ditzake etorkizuneko gertaerak. Horrek barne-herstura eragiten du. Adibidez, subjektuak hitzordu garrantzitsu bat du lanpostua lortzeko. Ordua iritsi da, eta auto-ilara batean dago. Egoera horretan ez du behar beste baliabiderik arazoari aurre egiteko. Estresa gertatuko den jakiteko, ingurunearen eskaerak, organismoaren baliabideak, subjektuaren bereizgarriak eta gizartearen sostengua hartu behar dira kontuan. Pertsonak inguruneko gertaera estresatzaileei emango dien erantzuna haren baliabide fisiko, psikologiko eta sozialei lotuta dago. Ingurunearen eskaeren eta organismoaren baliabideen artean egokitzapenik ez dagoenean, estresa ager daiteke. Hala, estresaren sorreran garrantzi handia dute subjektuaren bereizgarriek ere. Estresik egongo den ala ez jakiteko, beharrezkoa da jakitea egoera berriko eskaeren aurrean subjektuak bere ahalbideak eta gaitasunak nola hautematen dituen. Pertsona batentzat estresatzailea den egoera edo gertaera bat beste batentzat beharbada ez da halakoa izango. Gertaera bat ez da estresatzailea izango, pertsonak arriskutsutzat eta erronkatzat hartzen ez badu. Pertsona baten pentsatzeko moduak arindu egin dezake berez estresatzailea den gertaera baten eragin traumatikoa. Pertsona batek gertaera baten aurrean jasango duen estresa subjektuak ematen dion esanahiarekin lotuta dago. Egoera berrian dagoen subjektuak eduki dezakeen gizarte-sostengua ere faktore garrantzitsua da, estresik egongo den ala ez jakiteko. Ez da gauza bera egoera estresatzaile bati bakarrik aurre egitea edo gizarte-sostenguaz aurre egitea. Gizarte-sostenguak eragin nabarmena du gertaera estresatzaileak ebaluatzeko orduan. Familiaren eta lagunen sostengua funtsezkoa gerta daiteke estresari aurre egiteko, sostengu horretaz gogobeterik dagoenarentzat behintzat. Gizarte-sostengu handia dutenek gaixotasun psikiko eta fisiko gutxiago izaten dituzte. Esate baterako, ebakuntza egin aurretik gaixoa ebakuntza egin berri dioten pertsona baten gelan jartzen bada, azkarrago osatuko da. Pertsona baten bizitzan garrantzitsuak diren osagaiak galtzeak −pertsonen arteko harreman garrantzitsuak galtzea, adibidez− estresa eragin dezake. Kanpoko presioak edo inguruneko indar bortitzek eragin dezakete estresa; dena dela, barneko borrokak edo tentsio psikikoek ere sorraraz dezakete. Ingurune estresatzaile batek estresa eragin dezake; baina ez da ezinbestekoa horrelako ingurune bat estresa ager dadin. Estresa sortzeko, nahikoa da subjektuak inguruko errealitatea mehatxutzat hartzea. Are gehiago, nahikoa da subjektuak barnean beldurra, tirabira, tentsioa, egonezina, depresioa edo barne-herstura sentitzea. A. Beck-ek aspaldi (Beck, 1976) iradoki zuenez, pertsona batzuk barneko estresagatik gaixotu daitezke. Pertsonaren neurotizismoa, helburuak ez lortzeko beldurra eta porrotaren gehiegikeria izan daitezke barnetik sortutako estresaren zergatietako batzuk. Nolanahi ere, kanpoko indar estresatzaileak eta nortasun gatazkatsua konbinatzen direnean, handiagoa da estresa gertatzeko probabilitatea. Ikuspegi horretatik, estresa ez da ingurunearen kinada bat, ezta pertsonaren bereizgarri bat ere, ingurunearen eskaeren eta subjektuaren erantzuteko gaitasunaren arteko lotura baizik. Pertsona batek inguruneko eskaerei aurre egiteko duen gaitasuna gainditzen denean gertatzen da estresa. Estresean, inguruneko eskaerak bezain garrantzitsua da subjektuak eskaera horiei aurre egiteko duen gaitasuna. Pertsonaren eta ingurunearen arteko trukea da estresa: egoerak jartzen dizkion erronkak eta haiei aurre egiteko trebetasunak neurtu eta erantzun psikofisiologiko bat ematen du subjektuak. Lotura estua dago organismoaren inguruko gertaera psikosozialen eta osasunaren artean. Ingurunearen eraginez, pertsona batek osasunerako kaltegarria den bizimodua aukera dezake, eta, ondorioz, estres-erreakzioak eduki ditzake. Pertsonaren bizimoduak eta jokamoduak garrantzi handia dute osasunean. Presaka bizi den pertsona batek −ariketa fisikorik egin gabe, gehiegi edo modu desorekatuan jan eta edanez, drogak kontsumituz eta sexu-harreman higienikoki arriskutsuak edukiz− galdu egin dezake osasunaren oreka.  ***** Estres-ereduak eta gaixotasuna *****     * Estresa kinadatzat hartzen duen eredua: jende arrunta, baita zenbait       ikertzaile ere, pertsona nahas dezaketen inguruneko kinadez ari da       estresaz mintzo denean. “Stress” hitza fisikatik hartu zuen Selye-k;       objektu batean eragiten den indarra adierazi nahi du hitz horrek.       Estresak eragindako aldaketak adierazteko, “strain” hitza erabiltzen da.       Beharbada, egokiagoa zatekeen Selye-k “strain” hitza erabili izan balu       estresak eragindako aldaketei buruz mintzatzeko, baina “stress” terminoa       hautatu zuen; “stressor” hitza, aldiz, kinada estresatzailea adierazteko       erabili zuen. Estresa kinadatzat hartzen duen eredu honetako ikertzaileen       arabera, pertsona guztiek modu bertsuan erantzuten diete gertaera       estresatzaileei. Gertaera estresatzaile bakoitzak estresa eragiteko       potentzialitate bat du. Horregatik egiten da pertsonaren bizitzako       gertaera estresatzaileen arterketa sistematizatua eta taxonomikoa;       gertaera horien balio estresatzaileen baturak       (SocialReadjustementRatingScale: (Holmes eta Rahe, 1967) pertsonak bizi       duen estres-maila adierazten du. Gertaera estresatzaileen azterketa       egiteko, bi eredu erabili izan dira: “uholdearen” eredua eta “itoginaren”       eredua. Uholdearen ereduaren arabera, gertaera katastrofikoak dira       estresa eragiten dutenak. Itoginaren ereduaren arabera, aldiz, gertaera       estresatzaile txiki multzo batek eragiten du estresa.     * Estresa erantzun gisa ulertzen duen eredua: organismoak egoera       estresatzaileei erantzuteko modutzat hartzen da estresa; inguruneko       kinada estresatzaileei organismoak ematen dien moldaerazko erantzun       orokortzat hartzen da. Garrantzitsua, beraz, ez da inguruneko kinada,       organismoaren erantzuna baizik. Organismoak erantzun egiten die egoera       estresatzaileei; erantzun berbera kinada guztietarako: odol-presioa igo,       arnasketa aldatu, hormonak jariatu, etab.     * Estresa prozesutzat hartzen duen eredua: kinadaren eta erantzunaren       ereduak gainditzen ditu. Gertaera estresatzaileak eta gertaera horiei       emandako erantzun psikofisiologikoak biltzen ditu. Garrantzitsua hau da:       pertsonak gertaerak nola hautematen dituen eta haiei nola erantzuten       dien. Estresa pertsonaren eta ingurunearen arteko elkarreragintzat       hartzen da. Pertsonak egoeraren eskaerak eta bere baliabideak alderatzen       ditu, eta egoerak beraren baliabideak gainditzen dituela ikusten badu,       estresa sentituko du. Beraz, aztertu egin behar da gertaera       estresatzaileak nola hautematen eta interpretatzen diren: lehen       ebaluazioan, egoeraren mehatxua eta arriskua zenbaterainokoa den neurtzen       du; bigarren ebaluazioan, egoera horri aurre egiteko zer-nolako       baliabideak dituen ebaluatzen du.     * Baldintza organikorik gabeko eredua: antolamendu psikologiko berezia duen       subjektuak jokaera desegokiz erantzuten die bizitzako gertaera       estresatzaileei (ardurak utziz, edanez, drogak kontsumituz...). Gizarteak       modu berezi batez erantzuten die jokaera horiei (sariak, zigorrak,       etiketatzeak, diagnostikoak...).     * Eredu organikoa: subjektuak inguruneko estresatzaileak modu berezian       interpretatu eta erantzun desegokia ematen du (tabakoa errez, ariketa       fisikorik ez...). Jokaera desegoki horren ondorioz, gaixotasun organikoa       sortzen da (minbizia, zirrosia...); gizarteak sintoma horien aurrean       erreakzionatzen du (sariak, zigorrak, diagnostikoak, bazterketak...).  ***** Estres motak ***** 1. Estresakutua:Estres motarik ezagunena da, iragan hurbileko eta etorkizun hurbileko eskaera eta presioetatik sortua. Kitzikagarria gerta daiteke dosi txikitan, baina epe laburreko gehiegizko estresak atsekabe psikologikoa eta sintoma psikosomatikoak sor ditzake. Epe laburrekoa denez, ez da epe luzeko estresa bezain kaltegarria izaten. Sintomarik ezagunenak hauek dira:     * Haserrekortasuna, barne-herstura eta depresioa.     * Tentsiozko buruko mina, barailako mina, giharretako tentsioak, zurda eta       lotuneetako arazoak, bizkarreko minak.     * Urdaileko eta hesteetako arazoak, bihotzerrea, aerofagia, idorreria,       beherakoa, odol-taupada bizkorregiak, bihotz-palpitazioak, bihotzeko       gaixotasunak, esku-ahur izerditsuak, esku edo oin hotzak, migraina,       buruko minak, arnasestua… Estres akutua sarritan gertatzen denean, gaixotasun kardiakoetarako joera duen A tipoko nortasun baten aurrean egon gintezke. Hona hemen A tipoko nortasuna adierazten duten ezaugarriak: egonarririk eza, presaka bizitzea, lehiarako gehiegizko joera, erasokortasuna eta etsaitasuna. B tipoko nortasunak, berriz, alderantzizko bereizgarriak ditu. A tipoko nortasuna dutenek B tipokoek baino probabilitate gehiago dituzte gaixotasun koronarioak edukitzeko.  2.Estreskronikoa: Estres kronikoa, egunak joan eta egunak etorri, urteak joan eta urteak etorri pairatzen denez, ez da estres akutua bezain kitzikagarria eta zirraragarria izaten, baina kalte handiak eragiten ditu. Baldintza txarretan, txirotasunean, familia disfuntzionaletan bizi diren pertsonek pairatzen dute. Pertsona batek estres kronikoa izan dezake haurtzaroaren hasieran esperientzia traumatikoak bizi izan dituelako edo, urteak joan eta urteak etorri, miseriazko egoeran bizi izan delako. Estres kronikoaren alderdirik txarrena jendea hartara ohitzea da. Estres akutuaz berehala ohartzen da jendea, berria delako; baina, estres kronikoaren kasuan, sarritan galdu egiten da estresaren kontzientzia. Estres kronikoaren ondorioz, minbizia, bihotz-eritasuna, suizidioa eta abar gerta daitezke.   ****** Etiopatogenia ****** Gure bizitzako edozein gertaera garrantzitsuk eragin dezake estresa: bikote- harremanetan arazoak izatea, heriotzak, arazo ekonomikoak, istripu edo gaixotasunak, erditzeak, etxe-aldaketak, lan-aldaketak, oporretara joatea... Horrelakoetan, odol-presioa igo egiten da eta bihotz-taupadak ere bai, giharrak tenkatu egiten dira eta odolbideak estutu. Nolanahi ere, gertaera estresatzaile horiek are estresatzaileago bihurtzen dira ezin iragar daitezkeenean; ezin iragar daitezkeen gertaera estresatzaileek, gutxi izanagatik, gaixotasun gehiago eragiten dituzte iragar daitezkeen gertaera estresatzaileek baino, nahiz eta horiek ugariagoak izan. Dena dela, gertaera iragarri ahal izateak ez ezik, kontrolatu ahal izateak ere badu eragina. Izan ere, pertsonak bere inguruan zer gertatuko den aurretik jakiteko duen premiak zerikusia du osasunarekin. Gertaera kontrolaezinak kontrolagarriak baino askoz estresatzaileagoak dira. Adibidez, zarata estresatzaileak adrenalina eta noradrenalina gutxiago eragingo dio zarata hori kontrolagarria dela pentsatzen duen pertsonari zarata hori kontrolaezintzat duen pertsonari baino. Horregatik, lan bat estresatzaileagoa da langilearen bizkar ardura handia eta kontrol gutxi jartzen denean, ardura eta kontrola maila berean daudenean baino. Estresak nerbio-sisteman eta sistema endokrinoan eragiten du. Sistema autonomoa da barneko atalez arduratzen den nerbio-sistemaren zatia. Nerbio-sistema autonomoa ez da hain autonomoa, hipotalamoak, bizkarrezur-muinak eta garun- enborrak kontrolatzen baitute. Sistema horrek bi atal ditu: nerbio-sistema sinpatikoa eta nerbio-sistema parasinpatikoa. Nerbio-sistema sinpatikoak bihotz-taupadak bizkortzen, digestioa inhibitzen, birikak irekitzen, begi- niniak zabaltzen, listu-jariaketa gutxitzen eta metatutako energia askatzen du (glukosa askatzen du odolean). Nerbio-sistema parasinpatikoak, aldiz, bihotz- taupadak moteltzen, digestioa bizkortzen, arnasbideak estutzen, begi-niniak estutzen, listu-jariaketa areagotzen eta energia berreskuratzen laguntzen du. Sinpatikoak katekolaminak (epinefrina eta norepinefrina) jariarazten ditu giltzurrun gaineko guruinen muinetik, eta organismoaren arousala (aktibazioa) gehitzen du. Arousal edo aktibazio horrek organismoaren sentimen-atalasea murrizten du, eta, ondorioz, ohiko kinadak baino ahulagoak ere hauteman daitezke. Erantzun bizkorrerako prestatzen da aktibazio horren ondorioz: odoleko glukosa-maila igo, adrenalina gehitu, odol-presioa handitu, bihotz- taupadak eta arnas erritmoa bizkortu eta giharren tonua igo egiten da. Indar handiagoz eta bizkorrago erantzuteko prestatzen da. Hipofisiak eta giltzurrun gaineko guruinek osatutako sistemak zerikusi handia du estres-egoerak organismoari eragiten dion aktibazio-areagotze horretan. Estres-egoeretan, borrokarako edo ihes egiteko prestatzen da organismoa. Aktibazio kognitiboa ere gertatzen da, jasotako datuak hobeto prozesatu eta antolatzeko. Larrialdia amaitzean, hipotalamoak abian jartzen du berriro sistema parasinpatikoa, sinpatikoaren funtzionamenduaren ondorio kaltegarriak desagerrarazteko.  ***** Ondorio psikofisiologikoak: Moldaeraren Sindrome Orokorra ***** Estres-egoerak erasorako, borrokarako, iheserako edo kolapsorako prestatzen du organismoa. Estresak erantzun fisiko baterako prestatzen du organismoa. Beharbada, organismoak erantzun fisikoak eman behar izan dizkie estres-egoerei milaka eta milaka urtetan, eta erantzun horiek moldagarriak izan dira. Gaur egungo ingurunea bestelakoa da, ordea; mundu industrializatu honek, erantzun fisikoak baino areago, erantzun kognitiboak eskatzen ditu. “Althoughthefight- or- flightresponsemaystillbenecessaryinsomecasesforactualsurvival,thestressesofsocietytodayusuallydonotrequiresuchbehavior (physicalfightorflight)” (H.S. Friedman eta DiMatteo, 1989). Batetik, erantzun kognitiboek ez dute erabiltzen organismoak abian jarri duen energia guztia. Bestetik, erantzun kognitibo egokiak hobeto funtzionatzen du giro lasai batean giro aktibatu batean baino. Gainera, aktibazioan parte hartu duten produktu kaltegarrien metaketak nahaste psikofisiologikoak sor ditzake. Ingurunearen eskaeren aurrean, gure organismoak moldatu egin behar du, eta horrek energia eskatzen du. Batzuetan, inguruneak energia-eskaera handiegiak egiten dizkio organismoari, eta, egoerara egokitzeko, barne-oreka hautsiko duten aldaketak eta erantzunak ematen ditu organismoak. Hiru fase bereiz daitezke organismoak inguruneko kinada estresatzaileei ematen dien erantzunean:    1. Alarma-erreakzioa: inguruneko estresatzaileek gehiegizko aktibazio       fisiologikoa eragiten dute subjektuarengan. Nerbio-sistema autonomoaren       alderdi sinpatikoak eta giltzurrun gaineko guruinen muinak eragiten dute       organismoaren aktibazio hori: ingurunearen eskaerei aurre egiteko, abian       jartzen dira gorputzaren baliabideak. Fase honetan, katabolismoa da       nagusi.    2. Erresistentzia-fasea: egoera estresatzaileak luze irauten duenean, edo       organismoak inguruneari aurre egiteko trebetasun egokirik ez duenean,       estres-egoerak iraun egiten du. Organismoak behar baino denbora luzeagoz       eutsi behar die defentsei eta mobilizazioari. Organismoaren gehiegizko       aktibazio hori etengabea bada, agortu egin daitezke organismoaren       energia-erreserbak. Egoerak bere horretan jarraitzen badu, organismoaren       energia amaitzean, hirugarren fasera gatoz.    3. Iraungitze-fasea: erresistentzia-fasea gehiegi luzatu denean, organismoak       galdu egiten du aktibatuta jarraitzeko gaitasuna; aktibazioa normala       baino txikiagoa da, eta organismoak atsedena eskatzen du. Sistema       neuroendokrinoak txikiagotu egiten du defentsarako hormonak jariatzeko       gaitasuna. Gorputza ez da gai gaixotasunaren kontrako defentsak indarrean       jartzeko. Defentsa-sistemak (immunitate-sistema) modu apalean       funtzionatzen du, eta gaixotasunak ager daitezke (giltzurrunetan,       odolbideetan, bihotzean, larruazalean...).  Jende askok pairatzen ditu estresaren ondorioak. Nekea, lorik eza, barne- herstura, buruko minak, bizkarreko minak, apetitua galtzea edo gehiegi jatea eragin ditzake estresak. Estres-maila altuak luze irauten duenean, osasun-arazo larriak sor daitezke: odol-presioak gora egiten du, bihotza nekatu egiten da eta gaixotasunekiko erresistentzia apaldu egiten da. Sendagileei eta psikologoei egiten zaizkien ikustaldi askok zerikusia dute estresarekin. Estresak lotura du heriotza eragiten duten gaixotasun nagusiekin: bihotzeko gaixotasunak, minbizia, biriketako gaixotasunak, istripuak, zirrosia eta suizidioa. Kostu ekonomiko handiak ditu estresak: botika asko erosi eta baja asko eskatzen dira. Estresaren ondorioz, nahaste psikofisiologiko asko sor daitezke: buruko minak, hipertentsioa, bihotzeko gaixotasunak, asma, lorik eza, espasmoak... Zenbat eta maizago gertatu eta iraunkorragoa izan organismoaren aktibazioa, orduan eta handiagoak izango dira nahasteak ere. Aktibazioa modu estereotipatuan gerta daiteke, gorputzaren atal espezifiko batzuetan, edota gorputz osora orokortu daiteke. Nolanahi ere, estresaren ondorioak ez dira beti kaltegarriak. Estres kontrolatua kitzikagarria eta bizitzarentzat gozagarria gerta daiteke. Jarraian, estresak organismoaren sistema batzuetan dituen ondorioak aztertuko ditugu: 1. Estresaetasistemakardiobaskularra. Alde batetik, estresak nerbio-sistema autonomoaren zati sinpatikoa aktibatzen du; sinpatikoaren funtzionamendu handiagoaren ondorioz, bihotz-taupaden maiztasuna gehitu egiten da, digestio- hodira, larruazalera eta giltzurrunetara doazen odolbideak estutu egiten dira, eta giharretara nahiz garunera doazen odolbideak zabaldu. Bestetik, hipotalamoak basopresina eta hormona antidiuretikoa jariatzen ditu, atzeko hipofisiaren bidez; ondorioz, giltzurrunetatik ur gutxiago kanporatzen da eta igo egiten da odol-presioa. Horrek guztiak ekintzarako prestatzen du organismoa. Egoera hori behin eta berriro errepikatzeak sistema kardiobaskularraren higadura eragin dezake. Odolbideen barne-geruzaren azpian plaka arteriosklerotikoak metatzen dira, eta horrek, besteak beste, bularreko angina, miokardio-infartua edo garun-tronbosia eragin ditzake. 2. Estresaetadigestio-sistema: egoera estresatzaileetan, nerbio-sistema autonomoaren atal parasinpatikoa moteldu egiten da, eta atal sinpatikoa bizkortu. Sinpatikoaren funtzionamenduak urdailaren kizkurtzeak makaldu eta azidoen jariaketa moteldu egiten du; azidoetatik gutxiago babestu behar dutenez, txikitu egiten da urdaileko pareten lodiera. Estresa amaitzean, gehitu egiten dira azidoak eta urdailaren pareta meheak zulatu egin ditzakete (ultzerak). Sinpatikoaren funtzionamenduak listu-jariaketa moteldu, ahoa lehortu eta hesteetako mugimendu peristaltikoak apaldu egiten ditu. Urdaileko ultzeren sorreran, nerbio-sistema autonomoaren funtzionamendu desorekatuak ez ezik, bakterioek ere −Helicobacterpylori, adibidez− parte hartzen dute. Egoera normalean, sistema immunitarioak kontrolatu egiten ditu bakterio horiek; estres-egoeran, aldiz, apaldu egiten dira defentsak, eta bakterioek eraso egiten diote urdail-paretari. 3. Estresaetasistemaendokrinoa: sistema endokrinoak nerbio-sistema autonomoarekin batera lan egiten du, odolera jariatutako hormonen bidez. Nerbioen bidez egiten diren ekintzak hormonen bidez egiten direnak baino makalagoak dira, baina haien eragina iraunkorragoa izaten da. Sistema endokrinoak bi bide erabiltzen ditu: 1) Sinpatikoaren eta giltzurrun gaineko guruinen muinaren jarduera sinergikoaren bidez: giltzurrun gaineko guruinen muinak katekolaminak (epinefrina eta norepinefrina) jariatzen ditu, eta haiek sinpatikoaren efektu berberak eragiten dituzte: bihotz-taupadak eta arnasketa bizkortu, giharrak indartu eta gogamen-jarduera bizkortu. 2) Hipotalamotik guruin pituitariora eta guruin horretatik giltzurrun gainekoetara doan sistemaren bidez: hipotalamoak CorticotropinReleasingFactor (CRF) hormona jariatzen du. CRFk guruin pituitarioan jarduten du, eta Adrenocorticotrophic (ACTH) hormona jariatzen du. Horrek giltzurrun gaineko azala aktibatu eta kortikosteroideak jariatzen ditu: mineralokortikoideak, gorputzeko mineralak erregulatzeko, eta glukokortikoideak, odoleko glukosa erregulatzeko. Kortikosteroideen egitekoa organismoak jardun ahal izateko energia askatzea (glukokortikoideak) eta infekzioetako inflamazioa gutxitzea (mineralokortikoideak) da. 4. Estresaetasistemaimmunitarioa: organismoan agente arrotz bat sartzen denean, monozitoek (globulu zuri mota bat) T zelulak iratzartzen dituzte, eta haiek agente arrotzari erasotzen diote. B linfozitoek (beste globulu zuri mota bat), agente arrotza identifikatzean, antigorputzak sortu, agente arrotzari eraso eta desegin egiten dute. Estresak, sistema neuroendokrinoaz eta sistema endokrinoaz baliatuz, aldatu egin dezake immunitate-sistemaren funtzionamendu hori. Nerbio- sistema autonomoaren atal sinpatikoak apaldu egiten du jarduera immunitarioa; atal parasinpatikoak, ordea, bizkortu egiten du. Sistema endokrinoari dagokionez, estresaren bidez glukokortikoideak gehitzen dira, eta gehikuntza horrek linfozito berrien produkzioa geldiarazten du timoan; horrek ondorio nabarmena du immunitatean.   **** Bizitzako aldaketa estres-sortzaileak **** Pertsona baten bizitzan aldaketa garrantzitsu bat gertatzen denean, sarritan gaixotasunak jarraitzen zaizkio atzetik. Gaixotasuna gertatu baino bi urte lehenagotik hasi eta gaixotasuna gertatu bitarteko gertaerek eragin handia izaten dute haren sorreran. Bizitzako gertaera positibo nahiz negatiboek handitu egiten dute gaixotasuna edukitzeko probabilitatea. Dena dela, gertaera negatiboak dira batez ere gaixotasunarekin erlazionatzen direnak, iragarri ezinezkoak eta kontrolaezinak direnean batik bat. Selye-k (Selye, 1975) eustresa deitu zion gertaera positiboek sorturiko estresari, eta distresa, berriz, gertaera negatiboek sorturikoari. Bizitzako aldaketa estresatzaileak neurtzeko, Bizitza Aldaketako Unitateak erabiltzen dira. Subjektu batek bizitzako uneren batean Bizitza Aldaketako Unitateetan altu puntuatzen badu, gaixotasun fisiko bat nozitzeko arriskua handia du; gaixotasuna agertu aurreko bi urteetan Bizitza Aldaketako Unitateen gehikuntza nabarmena izaten da sarritan. ****  **** Lantokikoestresa: lana galtzeak gaixotzera, depresiora, barne-hersturara edo suizidiora eraman dezake pertsona. Langile askok lana dute bizitzako estresatzailerik handiena. Langile askoren ustez, gaur egungo lantokietan lehengo lantokietan baino estres gehiago izaten da. Sarritan, osasun-arazoek lotura handiagoa dute laneko estresarekin familiako arazoekin edo arazo ekonomikoekin baino. Lanaren eskaerek norberaren gaitasunak edo baliabideak gainditzen dituztenean, laneko estresa organismoaren erantzun fisiko edo emozional kaltegarritzat hartzen da. Estres horren zergatietako bat ezintasun-sentimendua da. Ezina sentitzean, depresioa eta etsipena agertzen dira. Langileari ardura handiko lana ematen zaionean baina lan hori egiteko ahalmen gutxi duenean, edota lan- baldintzak behar bezala zehaztuta eta negoziatuta ez daudenean, estresa sor daiteke. Zarata, argirik eza, argi naturalik eza, aireztapen eskasa, gauez lan egitea, tenperatura baxuegia edo altuegia… estres-iturri izan daitezke. Lanbide edo egoera batzuk arriskutsuak eta estres-iturri etengabeak dira: gerrak, suhiltzaile edo anbulantzia-gidari izatea, gaizkilez inguratuta bizitzea, loaren nahasteak, egoera beldurgarriak, gaixotasun fisikoak, zarataren kutsadura kronikoa. Gaueko erreleboak, adibidez, moldagaiztasun- sindromea eragin dezaketen arrisku-faktoreak dira, antza: loaren nahasteak, neke kronikoa, depresioa, umore-aldaketak eragin ditzakete. Dirudienez, duodenoko ultzera eta gaixotasun kardiobaskular gehiago izaten dira gaueko langileen artean egunez lan egiten dutenen artean baino (E. Taylor, 1997). Haurtzarokoestresa:estres mota honek jatorri ugari izan ditzake: gurasoen banantzearen ondorioz sorturiko barne-herstura; eskolako eta lagunarteko presioek sorturiko estresa; senide baten gaixotasunak edo familiako arazo ekonomikoek eragindakoa; janari eskasa, haurrari entzuteko denborarik eza, haurra estres-egoeretatik ez babestea. Haurdunaldikoestresa: haurdunaldian gertatzen diren zenbait nahaste estres- iturri gerta daitezke, haurdunaldiaren aurretik egiten zuen guztia egiten jarraitu nahi badu emakumeak. Haurraren osasunari buruzko kezkak eduki ditzake, arrisku handiko haurdunaldi bat izan daiteke, haurdunaldia dela eta ekonomia- arazoak ager daitezke edo nahi gabeko haurdunaldi bat izan daiteke. Estrespean bizi diren emakumeek garaia baino lehen erditzeko joera dute, eta pisu txikiagoko haurrak izaten dituzte. Haurraren osasunari buruzko kezkak dituztenek ere epea baino lehen erditzeko joera izaten dute. Dirudienez, estresak gehitu egiten ditu karenaren odol-fluxua hertsatzen duten hormonak; ondorioz, umekiak ez du hartzen hazteko behar duen beste elikagai eta oxigeno. Estresarekin loturiko hormonek emakumearen odol-presioa handitu eta jaioko den haurraren pisua gutxitu egiten dute. Estres handia duten emakumeek, sarritan, ez dute behar bezala jaten, alkohola edo drogak kontsumitzen dituzte, ez dute behar beste lorik egiten, ariketa fisikorik ez dute egiten.  *** I.Estresari aurre egiten *** Egoera estresatzailearen aurrean, erantzun kognitibo-emotiboa edota jokaerazko erantzuna ematen du/ditu subjektuak. Erantzun kognitibo-emotiboaren barnean sartzen dira distrakzioa, alderatze soziala, autokontrola, borondatea indartzea, arazoen minimizazioa, etab. Jokaerazko erantzunaren barnean sartuko lirateke informazioa biltzea, ihesa, negoziazioa, ekintza zuzena, jokaera asertiboa, erlaxatzeko ariketak, jokaera alternatiboak, etab. Estresaren zedarritzaile nagusiak bi dira: subjektuak egoera hautemateko duen modua, eta subjektuak egoerari aurre egiteko dituen baliabideak (eta baliabide horien hautematea). Inguruneko gertaeren, gertaera horien ebaluazioaren eta haiei aurre egiteko erantzunaren arteko elkarreraginetik sortzen da estresa. Egoerari aurre egitea egoera horren ebaluazioari lotuta dago; egoerari nola aurre egingo dion jakiteko, egoera nola ebaluatzen duen aztertu behar da; baina aurre egitearen emaitzek egoera eta egoeraren ebaluazioa alda ditzakete. Bizitzako aldaketek gizabanakoaren araberako eragina dute; aldaketak berak baino garrantzi handiagoa du subjektuak hari ematen dion esanahiak. Bizitzan aldaketa traumatikoak jasan arren, pertsona asko ez dira gaixotzen. Zergatik? Egoera estres-sortzailearen hautemate berezia dutelako, egoerari aurre egiteko baliabideen hautemate berezia dutelako, eta estresaren ondorioak arintzen dituzten jokaerak dituztelako. Gertaera estresatzaileei aurre egiteko baliabide psikologiko, sozial eta espezifiko egokiak dituztelako.     * Baliabide psikologikoak: autoestimua, kontrol-sentimendua, nork bere       trebetasunean eta gaitasunean konfiantza izatea. Autoestimu egokia eta       bere trebetasunetan konfiantza duen subjektuak berehala gainditzen ditu       babesgabetasuna eta etsipena. Gertaera asko ez dira estresatzaileak       izaten, norberak arriskutsutzat hartzen ez baditu; horregatik, subjektuak       gertaeren esanahia kontrolatzeko ahaleginak egiten ditu. Estresari aurre       egiteko gai den subjektuak ahaleginak egingo ditu gertaera bat       traumatizatzailetzat ez hartzeko, eta pentsaera aldatzen saiatuko da.       Adibidez, lanean estresa sentitzen duen pertsona bat lana bizitzako       alderdi bat gehiago gisa ikusten saiatuko da. Subjektuak gertaera       estresatzaileak kontrolatzeko bitarteko asko erabiltzen ditu; horien       arteko bat da informazioari dagokiona. Adibidez, ebakuntza bat jasan       behar duen subjektu bat oso kezkatuta egon daiteke ebakuntzarengatik, eta       informazioa biltzeari ekin diezaioke; beste subjektu bat batere kezkarik       gabe egon daiteke, eta inolako informaziorik ez bildu. Ikerketek       diotenez, kezka pitin bat dutenak hobeto sendatzen dira kezka handia edo       kezkarik ez dutenak baino. Barne-kontroleko lekunea dutenek informazio       gehiago edukitzen dute gaixotasunaz kanpo-kontroleko lekunea dutenek       baino, eta babes-neurri gehiago hartzen dituzte. Baina kontrol-lekunearen       eragina gaixoaren beste aldagai batzuekin lotuta dago; adibidez,       gaixoaren balio-sistemarekin. Gainera, barnekoen eta kanpokoen arteko       aldea egoeraren araberakoa ere bada: egoera batean zerbait egin       daitekeenean edo zerbait egin daitekeela sentitzen denean, barne-       kontroleko lekunea dutenek egoera aldatzeko jarduera gehiago egiten       dituzte. Horregatik, kontrolari buruzko igurikimen orokorraz (barne-kanpo       kontrol-lekuneaz) gainera, kontuan hartu behar da, halaber, egoera       partikularretan helburu desiratuak lortzeko gaitasuna       (autoeraginkortasuna). Estresaren eta gaixotasunaren arteko lotura       nabarmen gutxitzen da subjektuaren autoeraginkortasun-sentimenduaren       arabera. Autoestimuarekin eta autoeraginkortasunarekin batera,       nortasunaren konplexutasuna ere aldagai garrantzitsua da estresari buruz       ari garenean. Autokonplexutasuna bizitzako alderdien artean bereizkuntza       kognitiboak egin eta zaintzeko gaitasuna da. Nortasunaren konplexutasuna       edo autokonplexutasuna estresaren kontrako biguntzailea da. Alde       horretatik, ona da alderdi berezi ugari dituen autokontzeptu berezi eta       konplexua edukitzea. Pertsona batek autokontzeptu konplexua duenean, ni-       aren arlo batean gertatutako gertaera estresatzaile edo porrotek ez       dituzte beste alderdiak ukitzen. Bizitzako arlo edo alderdi batean       eraginkortasunik gabe sentitzen bada ere, horrek ez ditu nortasunaren       beste alderdiak ukitzen. Bizitzako alderdi batean idealetik urrun senti       daiteke, eta beste arloetan, aldiz, eraginkor eta idealetik hurbil.     * Baliabide sozialak: estresari aurre egiteko garaian, senideek edo lagunek       laguntza handia eman dezakete, laguntza hori gogokoa badute behintzat.       Laguntza sozialak, alde batetik, estimuzko sostengua edo baldintzarik       gabe onartua izatearen sentimendua ematen du; bestetik, sostengu       materiala ematen du: atxikimendua, babesa; egoera ulertzeko informazioa       eta denbora pasatzeko laguntasuna ere ematen ditu. Gizarte-laguntzak       estresaren eta gaixotasunaren arteko biguntzaile gisa jokatzen du. Bai       gizonen kasuan, bai emakumeen kasuan, ezkongabeek eta batez ere       dibortziatuek ezkonduek baino arrisku handiagoa dute gaixotasun-arazoak       edukitzeko. Ezkonduak osasuntsuago bizi dira. Gerta daiteke fisikoki       gogorrak direnak bizitzako zailtasunak (ezkontide-bizitzakoak barne)       gainditzeko gaituagoak egotea; edo gerta daiteke, halaber, ezkontza-       bizitzak laguntza soziala ematea estresetik eta gaixotasunetatik       babesteko.     * Baliabide biologikoak: organismoaren ezaugarri fisiologikoen       atzeraelikaduraz baliatzen da. Efektu erlaxatzailea duten ariketa       fisikoak egin ditzake, horrek giro-aldaketa, kinada estres-       sortzaileetatik ihes egitea eta norberaren sentipenetan (arnasketa,       izerdia, bihotz-taupadak...) arreta jartzea baitakar berekin. Erlaxatzeko       ariketak ere egin ditzake.     * Estresari aurre egiteko beste baliabide batzuk: Meditazioa egitea. Laneko       giro estresatzailea aldatzea. Zirkulazio handiko orduetan autoz ez       ibiltzea. Lanean helburu eta ilusio gehiegirik ez jartzea. Lana gogor       eginez gero edozer lortzea posible dela uste izateak perfekzionismo       zurrun batera eraman dezake. Errealitatetik kanpoko helburu eta       itxaropenek porrotera daramate. Horrelako pertsonak laneko       hiperaktibitatean murgiltzen dira. Zerbait gaizki ateratzen bada, are eta       gogorrago ekingo diote lanari, ametsak egia bihurtzeko, eta gero eta neke       eta frustrazio handiagoa izango dute. Bi prebentzio mota bereizten dira eskuarki: arreta emozioetan jartzen duen prebentzioa, eta arreta arazoetan jartzen duen prebentzioa: 1) Arreta emozioetan jartzen duen prebentzio motak beldurra, haserrea eta antzeko sentimendu negatiboak kontrolatu eta askatu nahi ditu; egoeraren eskaerei aurre egin ordez, egoerak berengan zer-nolako eragina duen aztertzen saiatzen dira. Beren kezketan, pentsamenduetan, sentimenduetan eta aktibazio fisiologikoan jartzen dute arreta. Prebentzio mota hori egokia gerta daiteke hondamendi kontrolagaitzen kasuan. 2) Arreta arazoetan jartzen duen prebentzio mota: problemak kontrolatu eta ebatzi nahi izaten ditu, eta, horretarako, ekintza- plan bat diseinatzen saiatzen da; estresari aurre egiteko jokaera egokiak hartzen dituzte, situazio espezifikoari dagozkionak. Prebentzio mota hori egokiagoa da egoera kontrolagarria denean eta ebazteko moduko problemei aurre egin behar zaienean. Egoera kontrolagarri gisa ikusten denean, arazoari aurre hartzen ere saiatzen da sarritan subjektua, barne-kontroleko lekunea duenean batez ere: bizimodua eta jokaera-ohiturak aldatu, estresatzaileak saihestu, aurre egiteko baliabideak garatu. Aurre hartzea edo prebenitzea ezinezkoa izan denean, estresatzaileak kontrolatu eta haiei eraso egiteko baliabideak antolatzen dira. Kontrol-gabezia estres-esperientziarekin loturik agertzen da. Gertaerak kontrolaezinak direnean, babesgabetasun-sentimendua agertzen da; kontrolagaiztasunaren aurrean, depresio- eta etsipen-sentimenduak eta egoerari aurre egiteko motibazio-gabezia nagusitzen dira. Gertaera iragarri ezinezkoek eta kontrolaezinek norberaren askatasun-sentimendua galarazi, eta estresa areagotu egiten dute. Subjektuak kontrol-sentimendua berreskuratzeko, gertatu behar duenari buruzko informazioa, kinada kaltegarriak saihesteko edo aldatzeko bitartekoak eta aukerak jarri behar dira haren eskura.                   
