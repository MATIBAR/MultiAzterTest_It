



                         2._GAIA:_“ESKUBIDE_ERREALAK”


I.-ARAUDIA
-Kode Zibila
-Hipoteka Legea
-Hipoteka Erregelamendua


II.-ESKUBIDE ERREALAK


1.-Kontzeptua


Gauzen Zuzenbidearen baitan, funtsezko elementua da eskubide erreala, hots,
pertsona batek edo gehiagok gauza batekiko duten botere eta ahalmen multzoa
biltzen duen eskubidea, alegia. Eskubide erreala zer den ez du legegileak
definitzen. Doktrinak hainbat teoria eskaini ditu, hainbat garaitan, eskubide
errealaren kontzeptuari buruz, eta horiek aztertuz, eskubide erreala zer den
ahalik eta zehatzen adierazteko ahalegina egingo da ondoren.


1.1.-Teoria klasikoa eta hari eginiko kritika


Kontzepzio klasikoak eskubide erreala pertsona batek –edo, kasuz kasu, batek
baino gehiagok- gauza batekiko duen berehalako botere zuzen bezala definitzen
du. Eskubidearen titularraren eta gauzaren artean harreman berezia sortzen da,
beraz: HARREMAN JURIDIKO-ERREALA [res=gauza, latinez]. Eskubide erreala
pertsonak gauzarekiko duen botere gisa ulertzen dute teoria honen
sustatzaileek; beraz, botere edo ahalmen hau BEREHALAKOA eta ZUZENA da.
Eskubidearen titularrak zuzenean jasotzen ditu gauzak ematen dizkion onurak, ez
baitu beste inoren beharrik horretarako. Kreditu-eskubide baten kasuan, ostera,
esaten da eskubidedunak beste pertsona batengandik prestazio bat jasotzeko
ahalmena duela, beste horrek zerbait emateko, egiteko edo ez egiteko beharra
baitu titularraren aurrean. Bi eskubide motak alderatzeko –eskubide erreala eta
kreditu-eskubidea-, honako adibide hau azter daiteke:


Salerosketa-kontratu batek bi kreditu-eskubide sortarazten ditu, bi zorrekin
batera: saltzaileak gauzaren jabetza transmititu behar dio erosleari eta
erosleak hitzartutako prezioa ordaindu behar dio saltzaileari. Beraz,
saltzaileak prezioa jasotzeko eskubidea du, eta erosleak gauzaren jabetza
jasotzekoa. Horra hor, bi kreditu-eskubide eta bi zor. Saltzaileak ordaina
jasotzeko kreditu-eskubidea du eta erosleak erosi duen gauza jasotzeko kreditu-
eskubidea. Eta kreditu-eskubideak direla esaten da, eskubide bakoitzaren
titularrak bestearen prestazioaren beharra duelako, eskubidea egikaritzean,
bere interesak asetzeko. Pertsonen arteko harreman dinamiko bat da, beraz,
trafiko juridiko-ekonomikoan hain ugariak diren kontratuetan maiz agertzen den
harreman mota, alegia. Titularrak beste baten portaera galdatzeko eskubidea
duela esaten da kreditu-eskubidea duela aitortzen zaionean. Aldiz, eskubide
erreala pertsona batek gauza batekiko duen eskubideari deitzen zaio. Esaterako,
jabetza-eskubidea. Titularrak gauza bat bere egiten duenean, bere jabetza
egikaritzeko orduan ez du inoren prestaziorik edo lankidetzarik behar. Zuzenean
egikaritu ditzake jabe bezala bere eskubideak onartzen dizkion ahalmenak.
Gauzarekiko egikaritzen ditu ahalmenok, zuzenean eta berehala, eta ez dio beste
pertsona bati prestaziorik galdatu behar bere interesak asetzeko. Gainera,
kreditu-eskubideak soilik ematen dio ahalmena titularrari zordunari bere
prestazioa galdatzeko. Eskubide errealaren efikazia erga omnes dela esaten da,
ordea, edozein pertsonaren aurrean aurkatu daitekeena, alegia. Bukatzeko,
teoria klasikoaren sustatzaileen aburuz, eskubide erreala edonork urra lezake,
kreditu-eskubidea zordunak kaltetu dezake bakarrik, bere prestazioa betetzea
ukatuz.


Kontzepzio klasiko horrek, hala ere, eztabaidarako puntu ugari sortzen ditu,
eskubide erreal guztietan ez baitira aipatu ezaugarriok modu berean aurkezten.
Hipoteka-eskubide errealaren titularrak, adibidez, ez du hipotekatutako
ondasunaren gainean botere edo ahalmen zuzenik. Legeak ezarritako prozedurari
jarraitu beharko dio, bere eskubidea egikaritzean, grabatutako gauza erremate
publikoan saltzeko eta operazio horretan lortutako diruarekin bere aldeko zorra
kitatzeko. Halaber, zortasun negatibo baten titularrak eskubide errealarekin
grabatutako gauzaren gainean ez du botere zuzenik, gauza horren titularrak
zerbait ez egitean oinarrituko baita bere eskubidearen edukia. Eta lehenago
eskuratze-eskubide errealaren titularrak ere ez du gauzarekiko berehalako
botere zuzenik, gauzaren jabeak berau xedatzen duenean soilik egikaritu
baitezake bere eskubidea.


Gainera, titularrari gauzarekiko botere zuzena eskaintzen ez dioten eskubide
errealak badaudela argi geratu den bezala, badago eskubide pertsonalen edo
kreditu-eskubideen artean ere botere zuzen hori aurreikusten dutenak:
errentamenduan, adibidez, maizterrak, eskubide pertsonal baten titularra den
arren, alokatutako gauzaz zuzenki gozatzen du, eta horrek ez du esan nahi
eskubide erreal baten aurrean gaudenik. Eta komodatoan, ere, mailegu-
hartzaileak maileguan eman zaion gauza zuzenki erabili eta gozatzeko eskubidea
du, baina ez da eskubide erreal baten titularra. Eskubidearen urratzeari
dagokionez ere, ez omen da erabat zuzena, kontzepzio klasikoari kritika
luzatzen dioten egileen iritziz, eskubide errealak edonork urra ditzakeela.
Kontuan hartu behar da, berriz ere, hipoteka-eskubidea: ezin du inork ere
urratu. Era berean, badago kreditu-eskubideen artean ere, zorduna ez den
hirugarren batek kaltetu ditzakeenak [EAG epaiak, 1921eko martxoaren 23koa eta
1955eko urriaren 29koa], eta baita, erga omnes efikazia dutenak ere –adibidez
Jabetza Erregistroan inskriba daitezkeenak-, hau ez baita eskubide errealen
ezaugarri esklusiboa [EAG epaia, 1965eko otsailaren 9koa].


Teoria klasikoak, beraz, eskubide errealari forma emateko kreditu-
eskubidearekin alderatzen du, eta biak lau puntu garrantzitsuen gainean
ezberdintzen ditu: a) Eskubide errealak gauzarekiko berehalako botere zuzena
ematen dio titularrari; b) Ez du, beraz, eskubide errealaren titularrak beste
pertsona baten lankidetzarik behar bere eskubidea egikaritzeko; c) Eskubide
errealak erga omnes efikazia du, hots, edozeinen aurrean aurkatu liteke; d) Eta
eskubide erreala edonork urra dezake. Lau baieztapen horiek eskubide erreal
guztiei aplikagarri suertatzen ez zaizkiela argi utzi dute kontzepzio
klasikoaren kontrako iritziek. Horregatik, eskubide errealen eta kreditu-
eskubideen arteko ezberdintasuna ukatzen duen teoria ere aurkezten du
doktrinaren sektore batek. Ondoren aztertuko da.


1.2.-Eskubide errealen eta kreditu-eskubideen arteko ezberdintasuna ukatzen
duen teoria


Iritzi doktrinal honen aburuz, ezin da eskubide errealen eta kreditu-eskubideen
arteko ezberdintasunik egin. Teoria honen sustatzaileen ustetan, eskubide
erreala nolabait kreditu-eskubidea edo obligazio-eskubidea ere bada. Izatez,
eskubide errealaren titularrak, gauza gozatzeko monopolioa duen arren, ahalmen
hori du beste guztiek errespetatzeko beharra dutelako, hots, beste guztien
lankidetza beharrezkoa baitu bere eskubidea egikaritzeko. Eskubidearen
titularrak ez direnei abstentzio portaera bat galdatzen zaie, beraz,
titularraren eskubidea errespetatzearren. Zentzu horretan, eskubide errealaren
titularrak bere eskubidea egikaritzeko beste guztien lankidetza beharko du,
eskubidea urratua suertatu ez dadin eta hark libreki egikari dezan (AUGUSTO
THON). Egile horren iritziz, orduan, eskubide errealaren titularrak ez du
gauzarekiko onartzen zaizkion ahalmenak egikaritzeko inolako debekurik edo
oztoporik –arau juridikoek ezartzen dituztenak kenduta, noski-, eta, ordea,
titularrak ez direnek badute eskubide hori errespetatzeko legezko betebeharra.


Badirudi, beraz, teoria honen sustatzaileek ez dutela eskubide errealen eta
kreditu-eskubideen artean ezberdintasun nabarmenik topatzen. Kreditu-
eskubidedunak zordunaren lankidetza behar du bere eskubidea egikaritzeko, eta
eskubide errealaren titularrak, beste guztiena. Beraz, finean, eskubide
errealaren titularrak kreditu-eskubide bat besterik ez du, zordun baten
lankidetzaren beharra baino, beste guztien abstentzio edo esklusio portaera bat
galdatzen duena, alegia. Teoria horren muina kritikatua izan dela aitortu behar
da, halaber. Izan ere, ematen du berorren sustatzaileek soilik ulertzen dutela
eskubide erreala bere urraketa-momentuari erreparatuz. Baina, egia esan,
sortzen denetik, eskubide errealak berezko edukia badu eta gerta liteke inoiz
ere urratua ez izatea. Eskubideak ez dira, beraz, urratze-momentuaren arabera
definitu behar edo/eta titularrak ez direnei jartzen zaizkien mugen arabera,
ordenamendu juridikoak atxikitzen dizkien ezaugarrien arabera baizik. Hala dio
DE CASTROk, KZko 348. artikulua oinarritzat hartuz, jabetza-eskubideari buruz:
“Eskubide honek titularrari gauzaz gozatzeko eta xedatzeko ahalmena eta boterea
ematen dio, eta ahalmen horretatik eratortzen da, inplizituki, beste guztiek
berau errespetatzeko duten betebeharra. Baina eskubideek badute berezko egitura
eta eduki bat, eta irizpide horien arabera eskubideak sailkatzeko aukerak
sortzen dira, bestela esan beharko liteke denak direla eskubide bera”.












1.3.-Erdibideko teoria


Egile askoren sostengua jasotzen duen teoria da erdibidekoa. Eskubide
errealaren egituran bi esparru bereizten dituzte: barnekoa eta kanpokoa.
Eskubide errealaren barruko eremuak titularrak gauzarekiko duen berehalako
ahalmen edo botere zuzenari erreferentzia egiten dion bitartean, kanpoko
eremuak titularrak ez diren beste guztiek harekiko mantendu behar duten
errespetuari erreparatzen dio, eskubidea ez urratzeko erakutsi behar duten
abstentzio-portaerari, alegia. Hala ere, teoria hau ere kritikatu izan dute.
TILOCCAk dioen bezala, teoria honen sustatzaileek aipatzen duten eskubide
errealaren kanpoko eremua, izatez, edozein eskubideri buruz predika daiteke.
Ordenamendu juridikoak beti aurreikusten du titular baten eskubidea
errespetatzeko beharra edozein dela ere eskubidea, beraz, ez litzateke aspektu
hau eskubide errealaren egiturari soilik dagokiona.


1.4.-Laburbilduz


Horrela gauzak, nabarmena da gustu guztietarako teoriak plazaratu direla.
Agerian geratu da kontzepzio klasikoak, eskubide errealaren eta kreditu-
eskubidearen arteko ezberdintasunetan oinarrituta, bere indarra duen arren,
salbuespen garrantzitsuak kontuan hartzera behartzen gaituela, eskubide
errealaren titularrak gauzarekiko duen berehalako botere edo ahalmen zuzena
ezin baita aplikagarria suertatu eskubide erreal gisa definitu den egoera
juridiko orori. Ñabardura horiek guztiak kontuan hartu beharko dira, beraz,
eskubide errealen egitura eta edukia aztertzean.


Bestalde, bai legegileak baita egileek ere, maiz eskubide errealaren ondoan
beste ideia bat plazaratzen dute: EFEKTU ERREALA duten egintza edo negozio
juridikoena, hain zuzen ere. Efektu erreala, ildo honetatik habiatuta, efektu
pertsonalari kontrajartzen zaio: efektu pertsonala duten egintzek edo negozio
juridikoek bertan parte hartzen duten aldeen eta horien oinordekoen artean
sortzen dituzte efektuak, eta efektu erreala dutenek, ostera, egoera
juridikoaren baitan aurkitzen denari aplikatuko zaizkio beti. Adibide gisa,
salerosketa-kontratuak sortzen dituen efektu pertsonalak. Kreditu-eskubide bat
du saltzaileak gauzaren prezioa erosleari galdatzeko, eta hori hilik badago,
bere oinordekoei, alegia. Erosleak, era berean, saltzaileari gauzaren
transmisioa galdatzeko kreditu-eskubidea edo eskubide pertsonala du, eta hori
hilik balego, horren oinordekoei. Hipoteka-eskubide errealak, aldiz, efektu
errealak sortzen dituela esaten da, izan ere, hipotekatutako gauza hirugarren
bati saltzen badio ondasunaren jabeak, hirugarren horrek hipotekari aurre egin
beharko baitio, gauza bera grabatuta baitago hipoteka-eskubidearen bertutez,
gauzaren titularra aldatuz badoa ere. Beraz, eskubide erreal batekin grabatuta
dagoen ondasuna, nahiz eta eskuz aldatu, eskubide errealarekin grabatuta egoten
jarraituko du, iraungitzen ez den bitartean.


AKZIOen artean ere, akzio pertsonalak eta akzio errealak aipatzen ditu
ordenamendu juridikoak. KZko 1962 eta 1963. artikuluek hainbat preskripzio-epe
ezartzen dituzte akzio pertsonalei edo errealei dagokienez [KZko 1957 eta 1959.
artikuluek “…el dominio y demás derechos reales sobre inmuebles se prescriben…”
eta “…se prescriben también el dominio y demás derechos reales….” diote; KZko
1962. artikuluak, halaber, “…las acciones reales sobre los bienes muebles
prescriben…”, edo/eta “…las acciones reales prescriben….”, esamoldeak
erabiltzen ditu]. Arau orokor gisa, beraz, esan daiteke akzio erreala eskubide
errealen eraginkortasuna egikaritzeko erabiltzen dela eta akzio pertsonala
kreditu-eskubideari lotuta dagoela, alegia. Akzioa, erreala edo pertsonala,
dagokion eskubide motaren izaerari lotuta agertzen dela, hain zuzen ere.
Eskubide erreala bada egikaritu nahi dena, akzio erreala erabiltzen dela eta
kreditu-eskubidea bada arazoaren muina, akzio pertsonala, ostera. Hala ere,
ikuspuntu hau ez da, egile batzuek plazaratzen duten bezala (DÍEZ-PICAZO)
erabat zehatza. Izan ere, batzuetan eskubide batek bi akzioak tarteratzeko
aukera ematen du, nahiz eta kontzeptu ezberdinak galdatzeko izan. KZko 1623.
artikuluak, adibidez, hau xedatzen du: “Los censos producen acción real sobre
la finca gravada, pero además de la acción real podrá el censualista ejercitar
la personal para el pago de las pensiones atrasadas y de los daños e intereses
cuando hubiere lugar a ello”.Gozamen-eskubideak ere, antzeko hausnarketa bat
ahalbidetzen du, izan ere, gozamen-eskubidea erreala den arren, eskubidedunak
jabe soilari fruituak edo gastuak erreklamatu behar badizkio, ez du akzio
erreala tarteratuko, pertsonala baizik. Hipoteka-eskubide errealari dagokionez,
halaber, nabarmena da ere bi akzio mota sortarazten dituela. Hala,
hartzekodunak kreditua kobratzeko akzio pertsonala izango du zordunaren
kontra,eta, aldi berean, hipoteka-eskubidearen titularra bada, hipoteka-akzio
erreala izango du ondasunaren jabearen aurka, hau exekutatu eta bere kreditua
kobratu ahal izateko, zordunak ez badio ordaintzen.




2.-Eskubide errealak sailkatzea


2.1.-Eskubide errealak sailkatzeko irizpideak


1.-Eskubide errealak sailkatzeko erabiltzen den irizpide baten arabera, hauek
OSOAK edo MUGATUAK izan daitezke. Eskubide erreal osoak jabetza pribatua eta
jabetza publikoa oinarri duten kontzesioak lirateke, hots, titularrari
eskubideak dituen ahalmen guztiak onartzen dizkiotenak, legeek ezarritako mugak
kontuan hartuta, noski. Mugatuetan, ostera, titularrak ez ditu eskubideak
sortarazten dituen ahalmen guztiak. Hau gertatzen da, jabekidetza egoeretaz
gain, eskubide erreal mugatuetan edo hirugarren batena den gauza batekiko
eskubide errealetan (ius in re aliena). Hauetan, jabetza soila pertsona bati
dagokio eta eskubide erreala beste bati. Eskubide erreal honek titularraren
jabetza grabatu edo mugatzen du, adibidez, gozamen-eskubidearekin gertatzen
dena: jabetza soila pertsona bati dagokio, eta berau erabili eta gozatzeko
ahalmena beste bati. Jabetza osoak eskaintzen dituen hiru ahalmenak, beraz, bi
pertsonen artean banatuta daude: xedatzeko ahalmena jabe soilari dagokio, eta
gauza erabiltzeko etahartaz gozatzeko ahalmena, berriz, gozamen-eskubidearen
titularrari. Zatitu egiten dira ahalmenak, eta hauen titularrak pertsona
ezberdinak dira. Jabe soilak saldu egingo balu ondasuna, erosleak gozamen-
eskubidearekin kargatu beharko luke, beraz, titularra hil arte. Eskubide
erreala beti baitoa ondasunari lotuta, iraungitzen den arte. Eta, bestetik,
gozamendunak ezingo du ondasuna bere kabuz xedatu, jabe soilak baitu ahalmen
hori. Beste adibide bat, hipoteka-eskubidea litzateke. Zordunak berea den gauza
bat hipotekatu egiten du hartzekodunari berme bat ematearren. Hala, zordunak ez
badu zorra ordaintzen, hipoteka-eskubidearen titularrak ondasuna exekutatu ahal
izango du, salmenta horretatik aterako den diruarekin bere kreditua asetzeko.
Baina hipoteka-eskubidedunak ez du ondasun horrekiko jabetza. Jabea bat da, eta
hipoteka-eskubidearen titularra beste bat.


2.-Eskubide errealaren edukiari erreparatuz, halaber, beste sailkapen bat egin
daiteke: gozamen-eskubide errealak, errenta-eskubide errealak, lehentasunez
eskuratzeko eskubide errealaketa berme-eskubide errealak:


-Gozamen-eskubideak titularrari gauza zuzenean erabili eta gozatzeko ahalmena
eskaintzen dio. Iraunkorrak edo aldi batekoak izan daitezke: jabetza,
jabekidetza, behin-behineko jabetza, gozamena, erabilera eta biztantzeko
eskubidea. Jabetza iraunkorra da, besteak denbora bati lotutakoak.
-Errenta-eskubideak, ostera, zentsuak lirateke. Ondasun higiezin baten
titularrari bere jabetza zentsu batekin grabatzen zaio. Zentsuaren titularra
beste bat da, beraz, eta ondasunaren jabearen eskutik errenta edo kanon bat
jasotzeko eskubidea du, honek hari zor zionagatik. Enfiteusia ere kategoria
honetan sar daiteke.
-Lehentasunez eskuratzeko eskubide errealak, halaber, inguruabar batzuetan
titularrari eskubide erreal bat eskuratzeko ahalmena eskaintzen diotenak dira,
normalean jabetza. Tanteo-eskubidea, erretrakto-eskubidea eta erosteko aukera-
eskubidea lirateke kategoria honetan sar daitezkeenak. Egile batzuek kreditu-
eskubideen eta eskubide errealen artean dagoen erdibideko kategoria batean
sartzen dituzte eskubide hauek, ez baitiote titularrari gauzarekiko berehalako
botere zuzena esleitzen, baina, ostera, Jabetza Erregistroan inskribatuz gero,
erga omnes efektuak sortzen dituzte.
-Berme-eskubide errealak, aldiz, titularrari grabatutako gauza exekutatzeko
ahalmena eskaintzen diotenak dira, salmenta horretatik ateratako prezioarekin
zordunak zor diena asetzeko erabiltzeko. Hipoteka, bahia, antikresia eta
jabetza-erreserba lirateke horien adibide.


3.-Eskubide errealak LEGEAK edo BORONDATEAREN AUTONOMIAK sortutakoak izan
daitezke, halaber. Legeak, batzuetan, eskubide erreala sortzen du edo/eta
pertsona bati berau sortzeko eskubidea onartzen dio (derrigorrezko zortasunak
eta legezko tanteo- edo erretrakto-eskubideak, baita oinordetzan ezkontidearen
alde aurreikusten den gozamen-eskubidea ere, adibidez). Autonomiaren
borondateak sortutakoak aldeek eragiten dituztenak dira, egintza edo negozio
juridikoen bitartez.


4.-Eskubide errealak, bestalde, ONDASUN HIGIKORREN edo/eta ONDASUN HIGIEZINEN
gainean sor daitezke, eraentza juridikoa ere ezberdina izango baita
(publizitatea, preskripzio-epeak, eskuratzea eta galtzea edo/eta gatazka-arauei
dagokienez).


5.-Azkenik, eskubide errealak TIPIKOAK edo ATIPIKOAK izan daitezke. Tipikoak
legeak aurreikusten dituenak dira, arautuak daudenak, alegia, eta atipikoak,
berriz, eskubide errealaren ezaugarriak dituztenak, baina arautuak ez daudenak.
Azken irizpide hori kontuan hartuta, beraz, eskubide errealak ez dira, soilik,
legeak arautzen dituenak. Hurrengo puntuan, eskubide errealen sorrerari
dagokienez, Espainiako Estatuak numerus clausus edo numerus apertus sistema
jarraitzen duela ikusiko da.


2.2.- Eskubide erreal atipikoak:numerus apertussistema


Espainiar doktrinak luze eztabaidatu du honi buruz: eskubide errealak soilik
dira legeetan arautuak daudenak (numerus clausus, zerrenda itxia), ala badago
eskubide erreal berriak sortzeko aukera (numerus apertus, zerrenda irekia). Bi
tesi daude, beraz, aukera bat edo bestea defendatzen dutenek plazaratzen
dituztenak.


Eskubide errealen zerrenda itxia dela deritzotenek (numerus clausus) jabetzaren
kontzepzio liberala defendatzen dute, hots, jabetza, legeak aurreikusten eta
arautzen dituen eskubide erreal mugatuek soilik baldintza dezaketela uste dute.
Zerrenda itxiak segurtasuna eta argitasuna eskaintzen du gauzak momentu
bakoitzean bizi duen egoera juridikoari buruz, halaber. Eta horrek, nola ez,
trafiko juridikoan eta ekonomikoan gauzaren edo ondasunaren zirkulazio askea
ahalbidetzen du.


Egun, hala ere, numerus apertus edo zerrenda irekiaren tesia gailentzen da
egileen artean, betiere sortzen den eskubide erreal berriak legeak hauei
esleitzen dizkien oinarrizko ezaugarriak betetzen baditu eta eskubide berria
onartzeak justifikazio sendoa baldin badu, gizartearentzat baliagarria
suertatzen delako. Gainera, zerrenda irekia defendatzea trafiko juridikoaren
segurtasunarekin bateragarria dela deritzote tesi honen sustatzaileek,
edukitzak eta Jabetza Erregistroak ahalbidetzen duten publizitate-sistemari
esker, alegia. ENZO ere tesi honekin bat dator, nahiz eta batzuetan eskubide
erreal berrien inskripzioari dagokionez irizpide mugatuak aurkeztu
[Erresoluzioak: 1996-11-6, 1998-10-23, 1999-4-26, 2000-2-21 eta 2002-7-16].


Izatez, egungo legediari erreparatuz, zerrenda irekiaren aldeko tesiak badu
bere alde argudio sendo nahiko. Hala, Hipoteka Legeak bere 1.I artikuluan hau
xedatzen du: “El Registro de la Propiedad tiene por objeto la inscripción y
anotación de los actos y contratos relativos al dominio y demás derechos reales
sobre bienes inmuebles”,lege bereko 2.1 artikuluak baieztatzen duena, hain
zuzen ere. Hipoteka Legeak, orduan, jabetza ez den beste eskubide erreal horiek
zein diren argitzen du 2.2 artikuluan: “Los títulos en que se constituyan,
reconozcan, transmitan, modifiquen o extingan derechos de usufructo, uso,
habitación, enfiteusis, hipoteca, censos, servidumbres y otros cualesquiera
reales”.Beraz, zabalik uzten da legeak egun arautzen ez dituen eskubide erreal
berriak sortzeko bidea, Hipoteka Erregelamenduak bere 7. artikuluan argi
azpimarratzen duen bezala: “Conforme a lo dispuesto en el artículo 2º de la
Ley, no sólo deberán inscribirse los títulos en que se declare, constituya,
reconozca, transmita, modifique o extinga el dominio o los derechos reales que
en dichos párrafos se mencionan, sino cualesquiera otros relativos a derechos
de la misma naturaleza, así como cualquier acto o contrato de trascendencia
real que, sin tener nombre propio en Derecho, modifique, desde luego, o en lo
futuro, algunas de las facultades del dominio sobre bienes inmuebles o
inherentes a derechos reales”.Horrela, eskubide erreal bat Jabetza Erregistroan
inskribatzeko, beharrezkoa izango da bere izaera, edukia eta baldintzak
azaltzea (HLko 9. art. eta HEko 51. art.), baina ez bere izena, tipikoak eta
atipikoak onartzen baitira. Eta oraintsu esan dena ondasun higikorren gainean
sortzen diren eskubide errealekiko aplikagarria ere suertatuko da, nahiz eta
Jabetza Erregistroan inskribatu ez.


Gainera, Kode Zibilak eskubide errealak arautzean mantentzen duen ildoa ez da
batere zurruna, zenbait araudiri erreparatzen bazaio, izan ere, eskubide erreal
tipikoen baitan borondatearen autonomiak ere badu honen edukia eta mugak
askatasunez diseinatzeko beta. Hala, ondasun-erkidegoari dagokionez, KZko
392.II artikuluak argi uzten du honako hau: “A falta de de contratos, o de
disposiciones especiales, se regirá la comunidad por las prescripciones de este
título”.Gozamen-eskubideari dagokionez, halaber, KZko 467. artikuluak honako
hau xedatzen du: “El usufructo da derecho a disfrutar los bienes ajenos con la
obligación de conservar su forma y sustancia, a no ser que el título de su
constitución o la ley autoricen otra cosa”.Erabilera- eta biztantze-eskubideari
buruz, halaber, KZko 523. artikuluak antzeko zerbait ematen du aditzera: Las
facultades y obligaciones del usuario y del que tiene derecho de habitación se
regularán por el título constitutivo de estos derechos; y en su defecto, por
las disposiciones siguientes.Edozelan ere, KZko 594. artikulua da, zalantzarik
gabe, zortasunen eremura KZko 1255. artikuluaren esana argien eramaten duen
xedapena: “Todo propietario de una finca puede establecer en ella las
servidumbres que tenga por conveniente, y en el modo y forma que bien le
pareciere, siempre que no contravenga a las leyes ni al orden público”.


Borondatearen autonomiaren eraginkortasuna eskubide erreal tipikoen diseinuan
era zabalean onartzea, eskubide bakoitzetik aldaera ugari sortuz, zerrenda
irekiaren tesiaren aldeko irizpidea baldin bada ere (izan ere, gozamen-eskubide
erreal tipikoak, legea eta ordenu publikoa errespetatuz, nahi bezala
antolatzeko ahalmena badago, zergatik ez dira bada onartuko eskema bera
jasotzen duten eskubide erreal berriak?), argudio bera zerrenda itxiaren aldeko
tesiaren sustatzaileek erabili izan dute, hain justuki, kontrakoa defendatzeko
(autonomiaren borondatea hain zabala baldin bada dauden eskubide erreal
tipikoen diseinuan, zertarako behar da eskubide berriak sortzea, daudenek
aldeen beharrizanak asetzen badituzte?). Eta egia esan, berme-eskubide errealen
artean zaila da, adibidez, onartuta daudenez gain, legea eta ordenu publikoa
errespetatuz, sor daitezkeen eskubide erreal berrien figurak imajinatzea.
Beraz, bi argudio kontrajarriak elkarri lotuz, onartu behar da zerrenda itxia
edo irekiaren sustatzaileen artean sortutako eztabaidak esparru mugatua duela.
Izan ere, arautuak dauden gozamen-eskubideen diseinuan borondatearen
autonomiari, legea eta ordenu publikoa errespetatzen diren bitartean, esparru
zabala onartzen bazaio (eskubide bakoitzetik makina bat aldaera sortzeko aukera
emanez), eta zaila bada, beste eskubide errealen eremuan hauen ezaugarriak
betetzen dituzten figura berriak asmatzea eztabaida nahiko antzua dela aitor
daiteke egun (BERCOVITZ).






2.3.-Kreditu-eskubideak eta eskubide errealak: erdibideko figurak


Gogora ekarriko dira, lehenbizi, egile gehienek eskubide errealak eta kreditu-
eskubideak elkarren artean bereizteko erabili izan dituzten irizpide orokorrak,
gaur egun, era zabalean onartuta baitaude, ñabardurak izan ditzaketen arren:


   1. Eskubide errealen objektua ondasunak dira, kreditu-eskubideena, aldiz,
      pertsonen portaera.
   2. Eskubide errealek erga omnes efektuak dituzte, titularrak beste guztien
      gainetik egikaritu baititzake, eta horiek errespetatu behar dituzte.
      Zentzu horretan, eskubide absolutuak dira. Kreditu-eskubideak, aldiz,
      soilik egikaritu daitezke subjektu zehatz batzuekiko (zordunak eta haien
      oinordekoak), eta zentzu horretan dira eskubide erlatiboak.
   3. Eskubide errealak existitzen diren ondasunen gaineko eskubideak dira.
      Kreditu-eskubideak oraindik existitzen ez diren prestazio edo ondasunen
      gainekoak izan daitezke, edo/eta ondasunez gain, egiteko edo ez egiteko
      egintza izan dezakete oinarritzat eskubideok.
   4. Eskubide errealen objektua suntsitzen bada, eskubidea bera iraungi egiten
      da. Aldiz, kreditu-eskubidea egikaritzeko ezintasunak ez du hau
      iraungitzen, maiz prestazioa kalte-ordainak ordezkatzen baitu.
   5. Eduki bera edo/eta eduki bateraezina duten eskubide errealak ezin dira
      objektu beraren gainean ezarri, horregatik, hauen artean, prior tempore
      potior iurearauak agintzen du [ezin da pertsona ezberdinen alde,
      jabekidetzaren hipotesia kenduta, jabetza-eskubide bera aitortu: jabea
      bat da, edo bestea]. Aldiz, hainbat kreditu-eskubide existitu daitezke
      zordun berarekiko, baita objektua bera denean ere, nahiz eta kasu honetan
      betebehar bat soilik betetzea posible izan. Beste hartzekodunak kalte-
      ordaina jasoko du.
   6. Eskubide errealen eremuan, borondatearen autonomiak esparru murritzago du
      kreditu-eskubideen baitan baino, haietan legeak eta ordena publikoak
      ezartzen dituen mugak handiagoak baitira, izan ere, erga omnes efektua
      dutenez, interes publikoa ukituagoa agertzen da eta.
   7. Eskubide errealen eta kreditu-eskubideen eraentza juridikoa oso ezberdina
      da: inter vivos eskualdaketari, eskuratzeko modu jakin batzuei,
      azkentzeko preskripzio-epeei, publizitate-erregimenari, iraungitze-
      eraentzari eta gatazka-arauei dagokienez, batik bat.


Bereizketa horri erreparatuz, doktrinak erdibidean kokatzen diren figura
batzuei egiten die erreferentzia zuzena: IUS AD REM, IN FACIENDO ESKUBIDEAK eta
PROPTER REM edo OB REM BETEBEHARRAK. Aztertu egingo dira banan-banan, laburki
bada ere:


1.-IUS AD REM.Eskubide pertsonalen eta errealen artean erdibideko figura gisa
definitu izan dute egile gehienek ius ad rem kategoria juridikoa. Erdi Aroan
existitzen ziren figura batzuei egiten die erreferentzia aipatu kategoriak,
zehazki, feudoei eta eliztar pribilegioei. Feudoak, jaunak basailuari
eskaintzen zion eskubidea zen, ondasun jakin batzuez gozatzeko. Eliztar
pribilegioak edo mozkinak, elizazko kargu bat izateagatik jasotzen ziren
onurak, alegia. Bi kasuetan, jaunak edo elizazko kargudunaren nagusiak
‘inbestidura’ ofiziala egin behar zieten basailuari edo elizazko kargudunari,
horiek feudoak eta pribilegioak edo mozkinak jaso zitzaten. ‘Inbestidura’ hori
burutu ondoren, ius in re zeukaten titularrek, hots, gauzaren gaineko
eskubidea. Baina, ‘inbestidura’ hori gauzatzen zen bitartean, basailuek eta
eliztar kargudunek ius ad rem zutela esaten zen, hau da, etorkizunean eskubide
bat jasotzeko zuten tituluari ematen zitzaion garrantzia. Erdi Aroko egila
batzuek eskubide hori eskubide pertsonal gisa hartzen zuten, eskubide erreal
bat (feudoa edo mozkina) jasotzeko pauso bat bezala. Beste batzuentzat, ordea,
basailuek eta eliztar kargudunek zutena eskubide pertsonala baino zerbait
gehiago zen, ez baitzuten, soilik, beste norbaiten portaera bat galdatzeko
ahalmena. Eskubide errealaren atarian zeudela hartzen zuten azken hauek.


Prusiako 1794ko Kode Zibilak, izatez, antzeko egoera bati kategoria hau
aplikatzen zion: erosle batek zuen eskubidea, prezioa ordaindu ondoren,
hartzekodunari gauzaren edukitzaren transmisioa galdatzeko. Edukitza hori jaso
baino lehen beste erosle batek jasotzen bazuen, jakinik eskubidea
lehenengoarena zela, lehenengo eroslearen eskubidea gailentzen zen, eskubide
erreal bat bailitzan. Eskubide erreala zen, beraz, hartzekodunak zordunaren
ondarearen kontra jo zezakeelako bere eskubidea exekutatzearren, baina efektu
erlatiboarekin; izan ere, soilik zordunaren, bere oinordekoen eta fede txarreko
kontratugilearen aurrean aurkatu baitzitekeen.


Kode Zibil modernoek, hala ere, erdibideko kategoria hori ez arautzea erabaki
zuten. Eskubide errealen eta pertsonalen oinarrian gorpuztu zituzten haien
sistema juridikoak eta erdibideko figurek arazoak besterik ez zizkieten
sortzen. Hala, ius ad rem kategoriapean eror zitezkeen kasuak ESKUBIDE
PERTSONAL gisa hartu ziren. Egun, hala ere, figura hori berpizten saiatu dira
zenbait egile. ATARDek, adibidez, figura horiek eskubide erreal izateko
bokazioa duten titularitateak direla azpimarratzen du [esaterako, eskubide
errealak Jabetza Erregistroan inskribatua izan behar duenean bere
eraginkortasuna izateko eta oraindik inskribatua izan ez denean; eskubide
erreala izateko bokazioa du, berau izatera deitua dago, eta behin-behineko ohar
batekin babes daiteke, baina oraindik ez dago behar bezala sortua]. Saiakera
horiek guztiek ez dute emaitza sendorik lortu, hala ere.


2.-IN FACIENDO‘ESKUBIDE ERREALA’. Kategoria honekin planteatzen dena hau da:
posible da eskubide erreal batek ondasun batekiko ahalmen edo botere zuzenik ez
ematea, eta aldiz, bere eraginkortasunak hirugarren baten prestazioa dela medio
lortzea? Orain arte ikusi den kontzepzio klasikoaren aburuz, argi dago ez dela
posible hori gertatzea, izan ere, eskubide errealak botere zuzena eta
berehalakoa eskaini behar dio titularrari ondasunarekiko, kreditu-eskubideak
eskubidedunari beste baten portaeraren gain ahalmen bat ematen dion bitartean.
Eskubide errealak ez du, beraz, hirugarren baten prestaziorik behar, ondasunak
berak zuzenean ematen baitio titularrari eskubideak eskaintzen dizkion onurak.


Egile batzuek egun Kode Zibilean figura hau islatzen duten eskubide errealak
badaudela diote, hala ere. Besteak beste, zentsuak (1604. art.: “Se constituye
el censo cuando se sujetan algunos bienes inmuebles al pago de un canon o
rédito anual en retribución de un capital que se recibe en dinero, o del
dominio pleno o menos pleno que se transmite de los mismos bienes”) eta,
zortasun positiboei dagokienez, 533. artikuluaren literaltasuna: “Las
servidumbres son además positivas o negativas. Se llama positiva la servidumbre
que impone al dueño del predio sirviente la obligación de dejar hacer alguna
cosa o de hacerla por sí mismo, y negativa la que prohíbe al dueño del predio
sirviente hacer algo que le sería lícito sin la servidumbre”. Bi kasuetan,
eskubidedunak ondasunaren jabearen aldetik portaera jakin bat jasotzen duenez,
egile batzuek uste dute eskubide errealak direla, baina hirugarren baten
portaera edo prestazioa ezinbestekoa dutela haien eraginkortasunari begira,
eskubide pertsonalen ezaugarri hau bere eginez. Doktrinaren gehiengoak, ordea,
argi du eskubide hauek eskubide errealak direla eta ez erdibideko kategoria
juridiko bat, nahiz eta eskubideak grabatzen duen ondasunaren jabeak,
instrumentu gisa, prestazio bat edo beste egiteko beharra izan
eskubidedunarekiko. Bi kasu horietan, izan ere, prestazioa aurrera eramatera
behartua beti izango da ondasunaren jabea, eta horrek ondasuna eskualdatzen
badu ere, jabe berria prestazioa burutzera behartua egongo da, ondasunaren
titularra delako eta ondasuna beste baten aldeko eskubide erreal batek
grabatzen duelako. Hau da, izatez, propter rem betebeharren suposamendua,
segidan aztertuko den bezala: in faciendo eskubide erreala, beraz, proter rem
edo ob rem betebeharren espezie bat besterik ez da. Azken horiek onartu egiten
dira legerian eta doktrinan, baina ez in faciendo eskubideen kategoria,
eskubide erreala kreditu-eskubiderantz bideratzen duen heinean.


3.-PROPTER REMedoOB REMBETEBEHARRAK. Propter rem betebeharrek prestazio bat
egitera behartzen dute pertsona bat, behartua deritzona hain zuzen ere. Eta
behartuak berea den ondasun bat grabatzen duen eskubide errealaren titularraren
alde burutu behar du derrigorrez prestazio hori. Hala, eskubide erreal batekin
grabatua dagoen ondasun baten jabe izateagatik burutu behar du jabe horrek
prestazio bat beste eskubide erreal baten titularra denaren alde, azken
eskubide horrek beste hura grabatzen duelako, alegia. Hona hemen Kode Zibilean
kategoria hau islatzen duten zenbait xedapen: “Todo copropietario tendrá
derecho para obligar a los partícipes a contribuir a los gastos de conservación
de la cosa o derecho común. Sólo podrá eximirse de esta obligación el que
renuncie a la parte que le pertenece en el dominio”(395. art.); “Si el
propietario hiciere las reparaciones extraordinarias, tendrá derecho a exigir
al usufructuario el interés legal de la cantidad invertida en ella mientras
dure el usufructo. Si no las hiciere cuando fuesen indispensables para la
subsistencia de la cosa, podrá hacerlas el usufructurario; pero tendrá derecho
a exigir al propietario, al concluir el usufructo, el aumento de valor que
tuviese la finca por efecto de las mismas obras. Si el propietario se negare a
satisfacer dicho importe, tendrá el usufructuario derecho a retener la cosa
hasta reintegrarse con sus productos”(502. art.); “Si las ramas de algunos
árboles se extendieren sobre una heredad, jardines o patios vecinos, tendrá el
dueño de éstos derecho a reclamar que se corten en cuanto se extiendan sobre su
propiedad, y, si fueren las raíces de los árboles vecinos las que se
extendiesen en suelo de otro, el dueño del suelo en que se introduzcan podrá
cortarlas por sí mismo dentro de su heredad”(592. art.); “Si el dueño del
predio sirviente se hubiere obligado, al constituirse la servidumbre, a costear
las obras necesarias para el uso y conservación de la misma, podrá librarse de
esta carga abandonando su predio al dueño del dominante”(599. art.).


Ikus daitekeenez, adibide gisa jarri diren xedapen guztiek badute zerbait
komunean, nahiz eta eskubide erreal ezberdinei buruz aritu. Pertsona batek
eskubide erreal bat du beste batena den ondasun batekiko (ius in re aliena),
eta eskubide erreal baten titular izateak maiz betebehar batzuk dakartza.
Betebehar horiek eskubidearekin batera eskualdatzen dira, baina ez aurreko
titularrak zor dituenak jadanik galdagarriak direlako. Horiek berak ordaindu
beharko ditu, ez eskuratzaile berriak. Hala, gozamen-eskubidedunak dituen
betebeharrak, bere eskubidea eskualdatuz gero, titular berriak jasoko ditu.
Propter rem betebeharrek horregatik dute izen hori, ondasunarekin edo eskubide
errealarekin bat doazelako [jabea, adibidez, jabetza grabatzen duten zergak
ordaintzera behartuta dago, baita bere jabetzak sor ditzakeen kalteez
erantzutera, jabe izate soilagatik]. Betebeharrez libratuko da behartua,
eskubide errealari uko egiten badio, soilik. Azken finean, betebehar horiek
ondasun berarekiko eskubide erreal bat baino gehiagok kointziditzen dutenean
sortzen diren edo sor daitezkeen arazoak konpontzeko tresna juridikoa dira.
Gainera, Jabetza Erregistroan ere inskriba daitezke, hirugarrenen aurrean
aurkatu daitezkeen neurrian.


Propter rem betebeharrak, hala ere, nahiz eta eskubide erreal baten titularrak
burutu behar dituenak izan, ezin dira exekutatu ondasunaren kontura, hots, ezin
da ez-betetze kasuetan, ondasuna edo eskubidea exekutatu beroiek eraginkorrak
bilakatzeko. Betebehar horien subjektu aktiboak, behartua, KZko 1911.
artikuluaren araberako erantzukizuna izango du hartzekodunaren aurrean: “Del
cumplimiento de las obligaciones responde el deudor con todos sus bienes,
presentes y futuros”.Erantzukizun pertsonala da, beraz, ez erreala. Zordunak
erantzuten du betebehar horietaz, bere ondare guztiarekin, baina ez ondasunak
zuzenean, berme-eskubideekin gertatzen den bezala.


Hala ere, badago propter rem betebeharren artean KARGA ERREALEN kategoria, eta,
hipotesi honetan (zentsuak, KZko 1604. art.), ondasunak zuzenean erantzuten du
zordunak duen betebeharraz, betebeharra bera ondasunari lotuta baitago, honen
karga bezala. Hartzekodunak ondasuna exekutatu ahal izango du, beraz, betebehar
hori kobratu ahal izateko. Baina ezaugarri hori ez da ob rem betebehar
guztietan betetzen, karga errealaren kontsiderazioa jasotzen dutenen artean
soilik.


2.4.-Eskubide erreal eztabaidatuak


Figura juridiko batzuei buruz doktrinak luze eztabaidatu du, eta hauek eskubide
erreal kontsideratu behar diren zalantzan jarri du. Banan-banan aztertuko dira,
laburki bada ere:


1.-ERRENTAMENDU-ESKUBIDEA. Tradizionalki, errentamendua kreditu-eskubide gisa
definitu izan da. Alokatzaileak maizterrari alokatutako objektuaz gozatzeko
aukera eman behar dio, bere betebeharra da; eta maizterrak, alokatzaileari
eskubide hori bere alde bete dezan galdatzeko akzioa du, errenta ordaintzeko
betebeharra bete ondoren, noski. Beraz, teoria honen ustez, bi eskubideak eta
bi betebeharrak obligaziozkoak dira, kreditu-eskubideak, alegia. Kode Zibileko
1571.I artikuluak, gainera, argi xedatzen du alokairuak ez duela alokatutako
objektuaren hirugarren eskuratzailea kaltetuko: El comprador de una finca
arrendada tiene derecho a que termine el arriendo vigente al verificarse la
venta, salvo pacto en contrario y lo dispuesto en la Ley Hipotecaria.Xedapen
hori teoria honen sustatzaileek erabiltzen dute haien tesia sendotzeko, izan
ere, jakina da kreditu-eskubideek, printzipioz, ez dituztela hirugarrenak
kaltetzen, eta eskubide errealak, aldiz, hirugarren eskuratzaileen eskubideen
gainetik daude, objektua bera grabatzen baitute.


Orain azaldutako teoriak jaso ditu, ordea, hainbat kritika. Egile batzuentzat,
izan ere, errentamendua eskubide erreala baita. Baieztapen hori justifikatzeko
maizterraren eskubideari erreparatzen diote, lehenbizi; honek alokatutako
objektuarekiko eskubide zuzena eta berehalakoa duela azpimarratuz. Gainera,
begi-bistakoa da KZko 1571.I artikuluak dioenak, egun, salbuespen
garrantzitsuak dituela: Jabetza Erregistroan ondasun higiezinen alokairuak
inskriba daitezke (HLko 2.5 art.), eta 1964ko Hiri Errentamenduen Legean eta
1980ko Errentamenduen Legean araututako zenbait errentamenduk ere, hots,
legezko luzapenekin babestuak daudenak. Oso eskubide sendoa eskaintzen diote
maizterrari, kreditu-eskubidearen funtsa argi gainditzen duten horietakoa, hain
zuzen ere. Horregatik, gaur egun doktrinaren zati batek dio, errentamendu-
eskubide batzuk, nahiz eta denak ez izan, eskubide errealak direla; besteak
beste, Jabetza Erregistroan inskriba daitezkeenak eta errentamenduari buruzko
legeria berezietan arautuak daudenak, alegia.


2.-ERRETENTZIO-ESKUBIDEA. Erretentzio-eskubideak bere titularrari edukitzan
duen gauza erretenitzeko eta titularrari ez bueltatzeko eskubidea ematen dio,
kitapen baten ondorioz zor zaizkion kantitateak kobratzen ez dituen bitartean.
Erretentzio honek erga omnes indarra du, gainera, zordunaren, honen
hartzekodunen eta oinordekoen aurrean aurkatu daitekeena. Horregatik egile
batzuek eskubide hau eskubide erreala dela argudiatu izan dute.


Hala ere, kontuan hartu behar da erretentzioa burutzeko eskubidea duenak ezin
duela erretenitutako gauza erabili, hartaz gozatu, ezta hura xedatu ere. Zor
zaiona kobratzeko berme bat den arren, ez dio, ordea, erretentzio-eskubideak
bere titularrari zordunaren beste hartzekodunen aurrean kobratzeko lehentasunik
eskaintzen, ezta zorra ez ordaintzekotan ere, gauza exekutatzeko eta balioa
eskuratzeko aukerarik ematen.


3.-EROSTEKO AUKERA(opción de compra). Eskubide honen bidez, titularrak nahi
izanez gero, objektu bat erosteko aukera egikari dezake ezarritako prezioa
ordainduz. Ez da salerosketa bat aukera egikaritzen den arte. Egikaritu arte,
beraz, titularrak gauzaren jabeak eskaintzen dion ‘erosteko aukera’ du soilik,
aukera hori kontratuaren objektu izanik, alegia. Baina aukerak ez dio
titularrari gauzarekiko berehalako botere zuzenik ematen, ezta gauza eskuratzen
duen hirugarrenaren aurka aukera aurkatzeko betarik eskaintzen ere. Beraz,
gauzaren jabeak hirugarren bati saltzen badio gauza, ‘erosteko aukera’ duenak
ezin izango du berau eskuratu, eskualdatzaileari kalte-ordaina galdatzeko
eskubidea besterik ez baitu izango.
Baina egile batzuek, Hipoteka Erregelamenduko 14. artikuluari erreparatuz,
‘erosteko aukerari’ eskubide errealaren izaera aurkitzen diote, ondasun
higiezinei dagokienez, Jabetza Erregistroan inskribagarriak direlako, eta,
beraz, erga omnes indarra jasotzen dutelako: Será inscribible el contrato de
opción de compra o el pacto o estipulación expresa que lo determine en algún
otro contrato inscribible, siempre que además de las circunstancias necesarias
para la inscripción reúnan las siguientes: 1ª. Convenio expreso de las partes
para que se inscriba. 2ª. Precio estipulado para la adquisición de la finca y,
en su caso, el que se hubiere convenido para conceder la opción. 3ª. Plazo para
el ejercicio de la opción, que no podrá exceder de cuatro años. En el arriendo
con opción de compra, la duración de la opción podrá alcanzar la totalidad del
plazo de aquél, pero caducará necesariamente en caso de prórroga, tácita o
legal, del contrato de arrendamiento.


Hala ere, eskubide bat inskribagarria izateak ez du eskubidearen izaera berez
aldatzen, egile gehienen iritziz (DÍEZ-PICAZO). Egia da, ‘erosteko aukerak’
askoz ere indar gehiago izango duela, ondasun higiezin bati dagokionez
inskribagarria suertatzen bada, eta hirugarren eskuratzaileen aurrean aurkatu
ahalko dela, baina ez da, horregatik, eskubide erreala izango, ez baitio,
titularrari objektuarekiko inolako ahalmen zuzen eta berehalakorik eskaintzen.


4.-LEHENTASUNEZ ESKURATZEKO ESKUBIDEAK: TANTEOA ETA ERRETRAKTOA. Eskubide hauek
egoera juridiko jakin baten dagoen pertsona bati eskaintzen diote gauza baten
jabeak saldu nahi duenean hura eskuratzeko lehentasuna. Tanteoa eta erretraktoa
hainbat fasetan egikaritu daitezkeen eskubideak dira, lehentasunez eskuratzeko
ahalmena osatzen dutenak: tanteoaren bidez, saltzaileak ezarri duen prezioa
errespetatuz, eskubidearen titularrak gauza lehentasunez erosteko eskubidea du;
erretraktoaren bitartez, aldiz, titularrak jabeak tanteoa errespetatu gabe
eskualdatutako gauza bere egiteko ahalmena du, eta bere eskubidearen gainetik
burutu den salmenta eraginik gabe utzi.
Eskubide horiek errealak direla adierazteko, doktrinaren zati batek beroiek
hirugarrenen aurrean aurkatu daitezkeela argudiatu du, kreditu-eskubideekin
gertatzen ez den bezala. ‘Erosteko aukerarekin’ gertatzen den bezala, ordea,
beste egile askok aurkatze horretatik ez dute eskubidearen izaera erreala
ondorioztatzen, ez baitu titularrak gauzarekiko berehalako ahalmen zuzenik.




3.-Eskubide errealaren egitura: subjektuak eta objektua


3.1.-Subjektuak


Eskubide errealen subjektua pertsona fisikoak zein juridikoak izan daitezke;
erabilera eta biztantze-eskubideen hipotesia kenduta, hauen titular pertsona
fisikoak soilik izan baitaitezke (KZko 524. art.). Gozamen-eskubideari
dagokionez, ordea, pertsona juridikoak badira titularrak, gozamena titularraren
bizitzari lotutako eskubidea denez (titularra hiltzean iraungitzen da, KZko
513.1 art.), hogeita hamar urtera mugatuko da, legegilearen erabakiz (KZko 515.
art.). Pertsona juridikoak eskubide errealen titular izan daitezke, nahiz eta
izaera publikoa eduki (estatua, udala, autonomia erkidegoa…).


Eskubide erreal baten titularra pertsona bakarra edo bat baino gehiago izan
daiteke. Bat baino gehiago direnean eskubidearen subjektu, KUOTA bat izango du
bakoitzak eskubidearen titulartasunean (KZko 393. art.), ondasun-erkidegoa
aztertzean ikusiko den bezala. Ezkontzazko irabazpidezko eraentza ekonomikoa
arau horren salbuespen gisa kontsideratzen da, ez baitute ezkontideek, eraentza
hori aplikagarri suertatuz gero, ondare ganantzialarekiko kuota bereizturik.
Germaniar erkidegoa, osotasunarekiko erdiaren jabe da ezkontide bakoitza,
titulartasun solidario baten oinarrian. Beste hipotesi guztiak erromatar
erkidegoan oinarritzen dira.


Eskubide errealek titular bat baino gehiago izan ditzakete, aldi berean edo
jarraian. Lehenengo kasuan, ikusi den bezala, kuoten arabera funtzionatuko du
ondasun-erkidegoak. Bigarren hipotesian, titular batek gauzarekiko ahalmen
guztiak izango ditu eta epe jakin bat heltzean edo/eta ezarritako baldintza
betetzean, hurrengo titularrak jasoko du, bere ostean titular izatera
deitutakoak, alegia. Behin-behineko titularrek, beraz, eskubidea kontserbatu
beharko dute hurrengo ‘deituari’ emateko. Edozelan ere, Kode Zibilak ondasunak
behin betiko kateatzea debekatzen duenez, jarraikako deialdi hauek 781.
artikuluak ezarritako denborazko mugak errespetatu beharko dituzte.


3.2.-Objektua


Eskubide errealen objektua eskura daitezkeen ondasunak eta gauzak dira (KZko
333. art.), gizakien komertzioan baldin badaude, noski (KZko 865, 1271 eta
1936. art.).


Espainiako Kode Zibilak ondasunak sailkatzean HIGIKORREN eta HIGIEZINEN arteko
bereizketa erabiltzen du. Kode Zibileko 334. artikuluan zerrendatzen ditu
ondasun higiezinak eta bertan agertzen ez direnak higikortzat ditu legegileak:
Son bienes inmuebles: 1º. Las tierras, edificios, caminos y construcciones de
todo género adheridas al suelo. 2º. Los árboles y plantas y los frutos
pendientes, mientras estuvieren unidos a la tierra o formaren parte integrante
de un inmueble. 3º. Todo lo que esté unido a un inmueble de una manera fija, de
suerte que no pueda separarse de él sin quebrantamiento de la material o
deterioro del objeto. 4º. Las estatuas, relieves, pinturas u otros objetos de
uso u ornamentación, colocados en edificios o heredades por el dueño del
inmueble en tal forma que revele el propósito de unirlos de un modo permanente
al fundo. 5º. Las máquinas, vasos, instrumentos o utensilios destinados por el
propietario de la finca a la industria o explotación que se realice en un
edificio o heredad, y que directamente concurran a satisfacer las necesidades
de la explotación misma. 6º. Los viveros de animales, palomares, colmenas,
estanques de peces o criaderos análogos, cuando el propietario los haya
colocado o los conserve con el propósito de mantenerlos unidos a la finca, y
formando parte de ella de un modo permanente. 7º. Los abonos destinados al
cultivo de una heredad, que estén en las tierras donde hayan de utilizarse. 8º.
Las minas, canteras y escoriales, mientras su materia permanece unida al
yacimiento, y las aguas vivas o estancadas. 9º. Los diques y construcciones
que, aun cuando sean flotantes, estén destinados por su objeto y condiciones a
permanecer en un punto fijo de un río, lago o costa. 10º. Las concesiones
administrativas de obras públicas ylas_servidumbres_y_demás_derechos_reales
sobre_bienes_inmuebles.


Ondasun higikorrei eta higiezinei, hots, hauen gaineko eskubideei, aplikagarri
zaien eraentza juridikoa ezberdina da alderdi askotan. Eskubidea xedatzeko
titularrari galdatzen zaion gaitasuna ezberdina da kasu bietan (KZko 166, 271,
272, 323 eta 1548. art.), izan ere, gaitasun gehiago galdatzen du legegileak
ondasun higiezin bat xedatzeko ondasun higikor bat xedatzeko baino. Eskubidea
eskualdatzeko forma ere ez da bera kasu bietan (KZko 632, 1280 eta 1667. art.),
ondasun higiezin bat eskualdatzeak formaltasun gehiago galdatzen baititu.
Usukapioaren funtzionamenduari begira, epeak ere ez dira berberak (KZko 1955,
1957 eta 1959. art.), eta eskubideen publizitate-sistemak edo ereduak ere ez
(KZko 464, 605, 608 eta 1473. art.; HLko 2. art.).


Ondasunak sailkatzeko beste irizpide bat erabiltzen du, gainera, Kode Zibilak:
MATERIALAK eta IMMATERIALAK. Lehenengoek gauzarekiko berehalako botere zuzena
ematen diote titularrari; bigarrenek, aldiz, bere gorpuzgabetasuna aintzat
hartuta, botere esklusiboa eskainiko diote, hirugarrenen aurrean, titularrari.
Kode Zibilaren araudia ondasun materialen gaineko eskubideetan oinarritzen da,
batik bat, KZko 428 eta 429. artikuluek Jabetza Intelektualari buruzko Legeari
egiten dieten erremisioa kontuan hartuta. Eraentza juridikoa erabat ezberdina
beharko dute alderdi askotan, eta Kode Zibilak arautzen duena ondasun
materialei zuzendutakoa dela nabarmena da. Lege berezietan arautzen dira,
beraz, ondasun immaterialekiko eskubide errealen eraentza juridikoa, jabetzari
dagokion gaian ikusi ahal izango den bezala.




4.-Eskubide errealen oinarrizko edukia


Eskubide subjektibo ororekin gertatzen den bezala, eskubide errealak, eskubide
subjektiboa den heinean, titularrari ahalmen edo botere multzo bat esleitzen
dio, era bateratu batean ulertua. Hurbilketa orokor bat egitekotan, hauek
lirateke, printzipioz, eskubide erreal orok bere baitan jasotzen dituen
ahalmenak:


4.1.-Objektuarekiko berehalako botere zuzena


Eskubide errealaren titularrak, arau orokor gisa, objektuarekiko botere edo
ahalmen zuzena du, berehalakoa. Horrek esan nahi du zuzenean jasotzen dituela
objektuak eskaintzen dizkion onurak, beste inoren prestazioaren beharrik gabe.
Gauzak berak zuzenean ematen dizkio titularrari honek lortu nahi dituen
abantailak, eta ez du horretarako, printzipioz, beste hirugarren baten
portaeraren beharrik. Hala ere, eskubidearen arabera gauzatuko da botere zuzen
hori, bakoitzaren izaerari erreparatuz: gozamen-eskubidearen titularrak,
adibidez, gauza erabili eta gozatzeko ahalmena izango du gauzaren edukitza
berea delako; hipoteka-eskubidearen titularrak, ordea, zordunak bere zorra
ordaintzen ez badu, hipotekatutako gauza saltzera behartu dezake jabea eta
hala, salmentaren diruarekin, bere kreditua ase.


4.2.-Baztertzeko eskubidea


Baztertzeko ahalmen honek bi alderdi ditu: prebentiboa eta errepresiboa.


Aspektu prebentiboak titularrari hirugarren arrotzen esku-sartzea galarazteko
eskubidearen objektua nahi bezala antolatzeko ahalmena dakarkio. Adibide gisa
har ditzagun Kode Zibileko bi xedapen: Todo propietario tiene derecho a
deslindar su propiedad, con citación de los dueños de los predios colindantes.
La misma facultad corresponderá a los que tengan derechos reales(384. art.);
Todo propietario podrá cerrar o cercar sus heredades por medio de paredes,
zanjas, setos vivos o muertos, o de cualquiera otro modo, sin perjuicio de las
servidumbres constituidas sobre las mismas(388. art.). Eskubide errealak
objektuaren edukitza dakarrenean, prebentiboa izango da, halaber, edukitza
gordetzeko interdiktua.


Aspektu errepresiboa, berriz, eskubide erreala urratua izan denean, urraketa
horri bukaera emateko legegileak titularrari onartzen dizkion baliabide
juridiko eta prozedurazko tresnek osatuko lukete, aurrerago eskubide errealaren
urraketaz aritzean aipatuko direnak.


4.3.-Titulartasuna aurkatzeko ahalmena


Jakina da eskubide erreala, erga omnes eragina duen heinean, titularra ez den
beste guztien aurrean aurkagarria dela. Horrek esan nahi du, hirugarren horiek
titularraren ahalmen eta botereak errespetatu behar dituztela, inolako
urraketarik egin gabe. Adibidez, ustiapen baten jabeak ustiapenarekiko gozamen-
eskubide erreal bat sortu badu hirugarren baten alde, ustiapena eskualdatuz
gero, jabe berriak gozamen-eskubidea errespetatu beharko du, objektua baita
grabatu egiten dena, kasuz kasu titularra nor den begiratu gabe.


4.4.-Pertsekuzio-ahalmena


Eskubide erreal baten titularrak eskubidearen objektuaren bila joateko duen
legezko botere edo ahalmena da, hots, eskubidearen objektua lapurtu edo urratu
diotenean, bere edukitzailea nor den eta objektua non dagoen kontuan izan gabe.
Hala, jabetza-eskubidearen titularrak bi akzio ditu ahalmen hau plazaratzeko:
AKZIO DEKLARATIBO bat, beste guztien aurrean objektu baten jabetza berea dela
argi uzteko epaia lortzera bideratua dagoena; eta ERREIBINDIKAZIO-AKZIOA, berea
dena beste batek duenean berreskuratzera bideratutako baliabide juridikoa,
alegia. Halaber, beste baten gauza batekiko eskubide erreal bat duenak
(gozamena, zortasuna…), AKZIO AITORRARAZLEA izango du bere eskura (acción
confesoria), berak duen eskubidea beste guztien aurrean (batez ere objektuaren
jabe berriaren aurrean) errekonozitua izan dadin ahalbidetzen duen tresna
juridikoa, edo/eta, behar izatekotan, bere eskubidea behar bezala egikaritzeko
egoera juridikoa ahalbidetu diezaioten tartera dezakeen akzioa.


Batzuetan, hala ere, pertsekuzio-ahalmen horrek salbuespenak ditu, eta begi-
bistakoa da fede oneko hirugarrenen egoera juridikoa babesten duten arauetan
(KZko 464. art.). Edukitza aztertzean, gogora ekarriko da azken hausnarketa
hau.


4.5.-Xedatzeko ahalmena


Eskubide erreal baten titularrak berau eskualda, eman edo transferi dezake,
baita mugatu edo/eta objektuaren gain beste batzuen aldeko eskubideak sortu.
Eskubideari uko egin diezaioke, halaber.


4.6.-Lehentasuna


Arau orokor gisa, objektu baten gaineko izaera bereko bi eskubide erreal ez
dira bateragarriak, erkidegoaren hipotesia kenduta, noski [adib.: bi gozamen-
eskubide bi titularren alde objektu berarekiko]. Horregatik, ezaguna da prior
tempore, potior iureesamoldea, zeinaren arabera, eskubidea eskuratzen duen
lehenengoak izango baitu besteen aurrean lehentasuna. Gakoa, hain justuki, hori
izango da: eskubidea lehenengo nork eskuratu duen zehaztea. KZko 1473.
artikuluak hau adierazten du: Si una cosa se hubiese vendido a diferentes
compradores, la propiedad se transferirá a la persona que primero haya tomado
posesión de ella con buena fe, si fuere mueble. Si fuere inmueble, la propiedad
pertenecerá al adquirente que antes la haya inscrito en el Registro. Cuando no
haya inscripción, pertenecerá la propiedad a quien de buena fe sea primero en
la posesión; y, faltando ésta, a quien presente título de fecha más antigua,
siempre que haya buena fe. Irizpide horiei jarraitu beharko zaie, beraz,
titular batek baino gehiagok bere izaera erreklamatzen duen hipotesietan.


Eskubideek izaera ezberdina dutenean, ez da arau hau aplikatu beharko, ordea
[adib.: gozamen-eskubidea eta hipoteka-eskubidea]. Hala ere, lehentasun-
printzipioak eragina izango du suposamendu honetan ere. Hala, hipoteka-
eskubidea gozamen-eskubidearen ostean sortu bada, hipoteka-eskubidearen
titularrak objektua erremate publikoan saltzean, gozamena errespetatu beharko
du, baita gauza eskuratzen duen jabe berriak ere. Lehenago sortutako eskubidea
ezin du geroago sortu den batek kaltetu. Beraz, hipoteka gozamena baino
lehenago sortu bada, hipoteka-eskubidearen titularrak ez du gozamen-eskubidea
errespetatu beharko eta objektuaren jabe berriak ere ez.


Gerta daiteke, hala ere, bi eskubide erreal haien artean bateragarriak izatea
[adib.: bi zortasun objektu berarekiko, bata bide-zortasuna eta bestea, bista-
zortasuna. Bi erabilerak bateragarriak direnean ez da, printzipioz, arazorik
sortuko. Sortuko balitz, lehenago aipatutako araua aplikatuko litzateke, hots,
geroago sortutako eskubideak ezin izango du lehenago sortutakoa kaltetu.


5.-Xedatzeko debekuak


Eskubide erreal baten titularrak bere eskubidea xedatzeko ahalmena izaten du
gehienetan. Baina gerta liteke bere gain xedatzeko debeku bat egotea, osoa edo
partziala (adib.: sal dezake baina ezin du dohaintzan eman), edo/eta xedatzeko
ahalmena baldintza bati lotuta egotea (adib.: ezin diozu lokala saldu bertan
taberna bat ipintzeko asmoa duenari).


Debeku hauek, orobat, Kode Zibilak jasotzen duen jabetzaren desamortizazioaren
printzipioaren kontrakoak dira; izan ere, jabetza pribatua onartuta, merkatu-
askatasuna onartuta eta komertzioaren zirkulazio arina interes orokortzat
hartuta, ondasunak, xedatzeko debekuen bidez, denbora luzez kateatuta
mantentzea ez baita espainiar ordenamenduak gustuko duen egoera. Hala ere,
onartu egiten ditu, muga batzuekin bada ere. Xedatzeko debekuak, LEGEAK ezar
ditzake, ADMINISTRAZIOAK edo/eta EPAILEEK agindu ditzakete, eta GIZABANAKOEK
adostu ditzakete. Azken horiek dira esanguratsuenak irakasgai honetan, eta,
egia esateko, esparru juridikoan, konplexuenak. Aztertuko dira, bada, azken
horiek, labur-labur.


Kode Zibilak doako tituluz egindako xedapenei dagokienez arautzen ditu
xedatzeko debekuak, hots, inter vivos dohaintzari eta mortis causa egintzei
erreparatuz, hain zuzen ere. Dohaintzen araudian (KZko 618. eta hurrengo art.),
641. artikuluan dohaintzen errebertsioaz ari denean legegilea, erremisio zuzena
egiten dio mortis causa oinordetzaren araudiari, zehazki, ORDEZPEN
FIDEIKOMISARIOAREN eraentza juridikoari. Instituzio hori Oinordetza Zuzenbidean
aztertuko den arren, komenigarria da, une honetan, zenbait ideia aurreratzea,
xedatzeko debekuak egoki kokatzeko.


Kode Zibilak 781. eta hurrengo artikuluetan arautzen du ordezpen
fideikomisarioa. Definiziorik ez du ematen, baina hipotesi hori deskribatu,
bai: las sustituciones fideicomisarias en cuya virtud se encarga al heredero
que conserve y transmita a un tercero el todo o parte de la herencia, serán
válidas y surtirán efecto siempre que no pasen del segundo grado, o que se
hagan en favor de personas que vivan al tiempo del fallecimiento del testador
(KZko 781. art.). Badirudi testamentugileak enkargu bat ematen diola
jaraunsleari; izan ere, uler daiteke jaraunsleak mandatu horren arabera
hirugarren bati ematen dizkiola ondasunak eta hirugarren hori jaraunsle horren
jaraunslea dela, ez testamentugilearen jaraunslea. Baina ez_da_enkargu_bat,
ordezpen fideikomisarioan oinordetzara deitutako bi pertsona horiek
testatzailearen jaraunsleak baitira, eta bigarren deituak kausatzailearengandik
jasoko baititu ondasunak eta ez lehenengo deituaren eskutik. Funtsean, ordezpen
fideikomisarioaren bitartez kausatzaileak KATE bat eratzen du jaraunsleekin edo
legatu-hartzaileekin. Deialdi anitza luzatzen du: denak izango dira bere
oinordeko, deialdia onartzen badute, baina ez aldi berean. Oinordeko bakoitzak
bere momentua izango du ondasun horiek gozatzeko azken oinordekoak bereganatzen
dituen arte. Oraindik jaio edo sortu ez direnen aldeko xedapenak egiteko tresna
aproposa da hau, kausatzailearen ondarea belaunaldiz belaunaldi igarotzeko,
alegia.




[data:image/
png;base64,iVBORw0KGgoAAAANSUhEUgAAAAUAAAAVCAYAAACOuSR+AAAACXBIWXMAABBHAAAO+AFJHfYBAAAANElEQVR4nGP5/
/8/
AwwwMjICuf8ZWRiwgFFBogRBYYgsAOKzgAIVXQJDOzzk0VWzoKsC0QAvTRdSXCGMPAAAAABJRU5ErkJggg==]K


[data:image/
png;base64,iVBORw0KGgoAAAANSUhEUgAAAAUAAAAVCAYAAACOuSR+AAAACXBIWXMAABBHAAAO+AFJHfYBAAAANElEQVR4nGP5/
/8/
AwwwMjICuf8ZWRiwgFFBogRBYYgsAOKzgAIVXQJDOzzk0VWzoKsC0QAvTRdSXCGMPAAAAABJRU5ErkJggg==]
J1


[data:image/
png;base64,iVBORw0KGgoAAAANSUhEUgAAAAUAAAAVCAYAAACOuSR+AAAACXBIWXMAABBHAAAO+AFJHfYBAAAANElEQVR4nGP5/
/8/
AwwwMjICuf8ZWRiwgFFBogRBYYgsAOKzgAIVXQJDOzzk0VWzoKsC0QAvTRdSXCGMPAAAAABJRU5ErkJggg==]
J2


 J3


Ordezpen honek honako UKANBEHAR hauek galdatzen ditu:
1.-Deialdi anitza burutzea kausatzaileak. Bi pertsona edo gehiagoren alde
egiten du deialdia testatzaileak eta denak dira bere oinordeko, onartzen baldin
badute gonbita. Lehenengo oinordekoa FIDUZIARIOA izango da eta azkena,
FIDEIKOMISARIOA. Tartean beste oinordeko batzuk badaude, izaeraz, fiduziarioak
edo fideikomisarioak izango dira, momentuaren arabera.
2.-Esanbidez ezarri behar da ordezpena, ez da presumituko: para que sean
válidos los llamamientos a la sustitución fideicomisaria, deberán ser expresos
(KZo 783.1 art.); no surtirán efecto:1ºLas sustituciones fideicomisarias que no
se hagan de una manera expresa, ya dándoles este nombre, ya imponiendo al
sustituido la obligación terminante de entregar los bienes a un segundo
heredero (KZko 785. art.). Xedapena ezarri behar da, eta ez erregu soila, eta
argi eta garbi ezarri gainera, zeren presuntzioa aldibereko deiaren aldekoa
baita eta ez segidakoaren aldekoa: cuando el testador llame a la sucesión a una
persona y a sus hijos, se entenderán todos instituidos simultánea y no
sucesivamente (KZko 771. art.); in dubium contra fideicomissum delako
printzipioa dago, alegia.
3.-Ez dago zertan oinordeko guztien izen eta abizenak hasieratik zehaztu,
nahikoa izango da hauek bereizteko modu argia egotea (adib.: concepturusarekin
gertatzen dena: izena ez da oraindik jakiten, baina bai noren semea edo alaba
izango den).
4.-Lehenengo oinordekoak karga bat du hasieratik, testatzaileak kontrakorik
xedatzen ez badu: jaraunspena_edo_legatua_kontserbatzea,_hurrengo_oinordekoari
igarotzeko. Printzipioz, beraz, fiduziarioak_ezin_izango_du_kausatzailearen
eskutik_jaso_duen_ondarea_xedatu,_fideikomisarioari_emateko_kontserbatzeko
beharra_baitu. Fiduziarioa eta fideikomisarioa, biak dira kausatzailearen
oinordekoak eta harenganako izan behar dute gai. Deialdia anitza da baina
jarraikakoa, hau da, bigarren mailako ordezpen bat, ez-zuzena.
5.-Oinordeko fiduziariotik fideikomisariora igarotzeko, EPEA edo BALDINTZA
jarriko da.
Baina ordezpen fideikomisarioak muga batzuk errespetatu behar ditu. Ondorioz,
esan daiteke, xedatzeko debekuek ere muga bera errespetatu behar dutela.
Ikuspegi subjektibotik, nor izan daitezkeen deituak zehazten da: (...)serán
válidas y surtirán efecto siempre que no pasen del segundo grado, o que se
hagan en favor de personas que vivan al tiempo del fallecimiento del testador
(KZko 781. art.). Ondasunak behin betiko lotuak ez uztea da muga horren
helburua (vinculaciones, en manos muertas, amortización); hala, ondasunak
lotuta gera daitezke, baina legeak ezartzen duen gehienezko denboraldia iragan
arte bakarrik.


Muga horrek, halaber, bi kasu aurreikusten ditu:
(2.1) Testatzailea hiltzean —alegia, oinordetza irekitzean eta ez testamentua
egiteko unean— bizi direnen alde egin bada, ordezpen fideikomisarioa baliozkoa
izango da, mugarik gabe.
(2.2) Testatzailea hiltzean, bigarren mailan (segundo grado) ezartzen zaio muga
ordezpenari, hau da, ordezpena ezin da bigarren mailatik pasatu. Arazoa da
argitzea ea zer esan nahi duen bigarren mailatik ez pasatzea. Argi dago bizi ez
diren pertsonei erreferentzia egin nahi zaiela, bizi direnak lehenengo
suposamenduan aurreikusiak baitaude; bizi direnek beren trataera jasotzen dute
eta bi esaldiak kontrajarriak daude (...o...). Bestalde, grado hitza belaunaldi
(generación) gisa uler daiteke, Kodeko 915. artikuluko esanahia hartuta. Baina,
hala ulertuz gero, bizi ez diren pertsonen aldeko ordezpenak familiaren eremura
bakarrik murrizten dira, eta gainerakoak kanpoan uzten dira; erreferentzia
horretatik abiatuz, fideikomiso familiarrak eta ez-familiarrak bereiz daitezke.
Hala eta guztiz ere, jurisprudentziak interpretatzen du bi dei edo bigarren
ordezpena egiteko aukera aurreikusten dela; alegia, bizi ez diren pertsonen
alde bi dei egin daitezkeela, lehenengo deitua kanpo utzita. Beraz,_fiduziarioa
kontuan_hartu_gabe_(izendatua_besterik_ez_baita),_oraindik_bizi_ez_diren_beste
bi_ordezko_izendatzea_onartzen_da.


Aipatutako arau horren mugak gainditzen dituzten deiak deusezak izango dira;
mugaren barruan daudenak, berriz, baliozkoak izango dira: la nulidad de la
sustitución fideicomisaria no perjudicará a la validez de la institución ni a
los herederos del primer llamamiento; sólo se tendrá por no escrita la cláusula
fideicomisaria (KZko 786. art.). Deusezak izango dira, beraz, muga gainditzen
duten deialdiak, ez beste guztiak. Deusezak izango dira, halaber, Kode
Zibilaren aginduz, mugarik gabeko xedatzeko debekuak eta mugatuak izanik ere,
781. artikuluan ezarritakoak betetzen ez dituztenak. Horrela adierazten du KZko
785.2 artikuluak: No_surtirán_efecto_(…)_2º._Las_disposiciones_que_contengan
prohibición_perpetua_de_enajenar,_y_aun_la_temporal,_fuera_del_límite_señalado
en_el_artículo_781.


Dohaintzetan ezarritako xedatzeko debekuek, beraz, muga hauek errespetatu
beharko dituzte, eskubide erreal bat transmititzen denean, jarraian eginiko
deialdietan, pertsona bat baino gehiagoren onuran. Adibide bikaina da,
Oinordetza Zuzenbidearen eremuan, KZko 787. artikuluan: La disposición en que
el testador deje a una persona el todo o parte de la herencia, y a otra el
usufructo, será válida. Si llamare al usufructo a varias personas, no
simultánea, sino sucesivamente, se estará a lo dispuesto en el artículo 781.
Kostubidezko negozio juridikoetan, halaber, xedatzeko debekuak ezar ditzakete
aldeek. Baina kasu honetan, kontratugile batek bere gain izango duen betebehar
negatibo bat besterik ez da izango debekua (adib.: saltzaileak erosleari saldu
egiten dio eraikina, baina hark ezin izango du bost urtean ondasuna xedatu,
jabea izan arren). Kostubidezko eta doako negozioen arteko ezberdintasuna
xedatzeko debekuei dagokienez, argi nabarmentzen du, bestalde, Hipoteka Legeak,
bere 26.3 eta 27. artikuluetan:


HLko 26.3 art.: Las prohibiciones de disponer o enajenar se harán constar en el
Registro de la Propiedad y producirán efecto con arreglo a las siguientes
normas: (…) 3º. Las impuestas por el testador o donante en actos o
disposiciones de última voluntad, capitulaciones matrimoniales, donaciones y
demás actos a título gratuito, serán inscribibles siempre que la legislación
vigente reconozca su validez.


HLko 27. art.: Las prohibiciones de disponer que tengan su origen en actos o
contratos de los no comprendidos en el artículo anterior, no tendrán acceso al
Registro, sin perjuicio de que mediante hipoteca o cualquiera otra forma de
garantía real se asegure su cumplimiento.


Beraz, Hipoteka Legearen arabera, doako tituluz edo mortis causa egintza baten
ezarritako xedatzeko debekuak erga omnes eraginkortasuna izango du Jabetza
Erregistroan inskriba daitekeelako. Publizitate hori dela eta, deuseza izango
da xedapen horren aurkako edozein egintza juridiko, beraz, eta Erregistroa itxi
egingo zaio. Xedatzeko debekua ez bada inskribatu, eskuratzen duen hirugarrenak
ezagutzen zuen ala ez jakin beharko da bere eragina neurtzeko. Eskuratzaileak
ezagutzen bazuen, fede txarrekoa izanik, debekuak eragina izango du bere gain;
ez bazuen ezagutzen, fede onekoa kontsideratuta, ez du debekuak egintza
kaltetuko.


Kostubidezko egintza edo kontratuetan ezarritako xedatzeko debekuak, aldiz, ez
dira aurkagarriak erga omnes eraginarekin. Hipoteka edo beste berme erreal
batekin ziurta daiteke, edozelan ere, debekupean dagoenaren betebehar
negatiboa. Hipotesi horretan, ez badu obligazioa betetzen, hots, ez xedatzea,
beste kontratugileak hipoteka exekutatu eta, ondasuna salduz, bere dirua
berreskuratu ahal izango du. Baina eskuratzaile berriei ez die debekuak
kalterik egingo, hipotekak baizik.


6.-Eskubide erreala kaltetzea


Eskubide erreala kaltetzen denean arazo bat planteatzen da titularraren eta
lesioa gauzatu duen hirugarrenaren artean. Hirugarren horrek bere portaerarekin
titularrak bere eskubidea askatasunez egikaritzeko duen ahalmena oztopatu edo
kaltetzen du eta, beraz, ondorio juridiko batzuk dakartza.


Lesioa edo kaltea bi motatakoa izan daiteke: hirugarrenak titularrari
objektuaren edukitza soilik kentzea, eskubidearen titulartasuna ukatu gabe;
edo/eta, titulartasuna bera kuestionatuz edo/eta ukatuz. Lehenengoa izatezko
kaltea litzateke; bigarrena, ostera, kalte edo lesio juridikoa. Kaltea
izatezkoa bada, edukitzari dagokionez bakarrik, eskubidearen titularrak
EDUKITZA-AKZIOAK (acciones posesorias) izango ditu eskura berau
berreskuratzeko. Edukitzari dagokion gaian aztertuko dira horiek. Lesioa
juridikoa bada, aldiz, AKZIO ERREALAK egikaritu ditzake titularrak. Horien
artean bi motatakoak daude:


A) AKZIO DEKLARATZAILEAk (acción declarativa). Hauek, era berean, bi motatakoak
izan daitezke:
1.-Aitortzeko akzioak (acción confesoria): akzio horren helburua epaileak
titularraren eskubidea existitzen dela aitortzea da, eskubidea ukatzen duenaren
aurrean.
2.-Ukatzeko akzioak (acción negatoria): akzio horren helburua epaileak
titularrak duen eskubidea beste batena ez dela adieraztea litzateke.


B) ESKATZEKO AKZIOAk (acción petitoria): titularrak bere eskubidearen euskarri
juridikoaren oinarrian epaileari kaltea sortu duenak konpon dezan eskatzen dio,
berea dena berreskuratzeko asmoz. Edukitza eta eskubidearen titulartasuna
batera defendatzen dira akzio hauen bidez (adib.: jabeak duen akzio
erreibindikatzailea).




7.-Bibliografia


-BERCOBITZ RODRÍGUEZ-CANO, R. (Koord): Manual de Derecho Civil, Derechos
reales, Bercal, Madril, 2005.
-DÍEZ-PICAZO, L.: Sistema de Derecho Civil, III Liburukia, Derecho de cosas y
Derecho Inmobiliario Registral, 7. argitalpena, Tecnos, Madril, 2005.
-LACRUZ BERDEJO, J. L. et alii.: Elementos de Derecho Civil, III. Liburukia, I.
bolumena, Posesión y Propiedad, 2. argitalpena, Dykinson, Madril, 2003.


29




