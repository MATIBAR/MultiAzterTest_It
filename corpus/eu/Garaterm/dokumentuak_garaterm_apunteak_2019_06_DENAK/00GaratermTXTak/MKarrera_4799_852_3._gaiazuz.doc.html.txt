



                              3._GAIA:_“EDUKITZA”


I.-ARAUDIA
-Kode Zibila
-Prozedura Zibilaren Legea


II.-EDUKITZA: KONTZEPTUA, FUNTSA ETA FUNTZIOA


Eskubideen titularrek eskubideak berak ematen dizkien ahalmenak egikaritzen
dituzte hainbat portaeraren bidez [adib.: jabetza-eskubidedunak berea den gauza
erabiltzen du, jendearen aurrean berea dela adierazten du; liburu bat eskuetan
eramanez, auto bat gidatuz, beroki bat jantziz, pastel bat janez…]. Gehienetan,
hirugarrenen begietara, ondasun bat edo gauza bat bere eskuetan duena gauza
horren jabea da. Itxura da, azken finean, eta jendeak itxura hori
titulartasunarekin lotzen du zuzenean [adib.: neska bat haur batekin ikustean,
jendeak, zuzenean, haurra berea dela uste izaten du]. Batzuetan, itxura horrek
benetako titulartasunarekin kointziditzen du, baina ez da beti horrela
gertatzen. Jakina da, maiz, jendeak bereak ez diren gauzak bereak bailiran
erabiltzen dituela, eskubidearen titular izan gabe [adib.: nire nebak liburu
bat uzten dit eta nik trenean irakurtzen dut. Jendearen begietara nire liburua
dela ematen du, baina ez da horrela]. Edukitza, beraz, gauza batekiko norbaitek
duen IZATEZKO AHALMENA edo BOTEREA da, eskubidearen egikaritzak dakartzan
portaerak biltzen dituena. Baina edukitzailea ez da beti eskubidearen
titularra. Gehienetan kointziditzen du, eta itxurak benetako titulartasuna
adierazten edo islatzen du. Ez da beti horrela, hala ere.


Hona hemen DE ANGEL YAGÜEZen hitzak edukitzaren kontzeptuari buruz:


“En un sentido genérico, se dice que una persona posee un derecho cuando actúa
externamente como si fuese titular del mismo. De esta observación se desprenden
dos consecuencias: la posesión, de un lado, implicauna situación de hecho; en
segundo lugar, la posesión exige siemprealguna forma de exteriorización, de
manifestación externa. Estos dos elementos, situación de hecho y
exteriorización, configuran el fenómeno posesorio, que entendido en su más lata
acepción alcanza prácticamente a toda clase de situaciones sociales. En este
sentido, observamos que las personas “poseen”, por ejemplo, un nombre, un
crédito, una finca, un título nobiliario, la condición de hijo, etc.…Puede
ocurrir (acaso será lo más frecuente] que estas exteriorizaciones u
ostentaciones obedezcan a un título o razón de ser que las legitime. En estos
casos decimos que la posesión de cualquiera de esas cualidades o bienes resulta
de la existencia de un “derecho a poseer”, constituido a favor de quien de
hecho posee. Pero este juicio implica una calificación jurídica que con
frecuencia no puede llevarse a cabo instantáneamente y que en la mayor partede
los casos supone el previo planteamiento de una contienda judicial y exige una
resolución recaída al efecto. El Derecho debe resolver qué ocurre entretanto
con aquella situación de hecho, cuya calificación no se puede establecera
priori. Así entendida, la posesión no es un “comportarse respecto al contenido
de un derecho como si se fuera su titular, sin serlo”, que es como
frecuentemente se la define, sino que esun comportarse respecto al contenido de
un derecho como si se fuera titular, independientemente de que se sea o no. El
simple comportamiento es ya posesión”.
Ordenamendu juridikoak edukitza babesten du, hots, eskubidearen itxurazko
egikaritzari ondorio juridikoak eskaintzen dizkio, edukitzailea eskubidearen
titularra den ala ez aztertu gabe. KZko 430.-466. artikuluetan, arautu egiten
du edukitza estatuko legegileak, eskubide bat izatez egikaritzen duena,
eskubidearen titularra dela presumituz. Hala dio KZko 448. artikuluak: El
poseedor en concepto de dueño tiene a su favor la presunción legal de que posee
con justo título, y no se le puede obligar a exhibirlo. Horrela giza harremanak
errazten dira eta trafiko juridikoa arintzen da, lehenengo begirada batean
eskubide bat egikaritzen duenak titulartasuna duela presumituz. Gerora,
eskubide hori beste batena dela froga daiteke eta itxurak eragin dituen
efektuak ezaba daitezke, baina lehenengo fase batean, legegileak edukitza
babesten du, hirugarrenen aurrean sortzen duen konfiantza eta itxurari balio
bat emanez.


Horrela, KZko 441 eta 446. artikuluek babes hau aurreikusten dute: En ningún
caso puede adquirirse violentamente la posesión mientras exista un poseedor que
se oponga a ello. El que se crea con acción o derecho para privar a otro de la
tenencia de una cosa, siempre que el tenedor resista la entrega, deberá
solicitar el auxilio de la Autoridad competente(441. art.); Todo poseedor tiene
derecho a ser respetado en su posesión; y, si fuere inquietado en ella, deberá
ser amparado o restituido en dicha posesión por los medios que las leyes de
procedimientos establecen(446. art.). Bi xedapen horiek diotena uztartuz, bi
ondorio juridiko garrantzitsu azpimarra daitezke:


   1. Gauza baten edukitza duenak, nahiz eta gauzarekiko eskubidearen titularra
      ez izan, hirugarren baten erasoaren aurrean ordenamendu juridikoaren
      babesa izango du, gauzarekiko duen izatezko ahalmen horrek islatzen duen
      itxuragatik. Ez du jabea edo titularra dela frogatu behako babes hori
      izateko. Nahikoa da edukitzailea dela adieraztea ordenamenduaren babesa
      izateko, alegia.
   2. Erasoa jasan duen edukitzaileak EDUKITZA-AKZIOAK izango ditu eskura,
      beraz, erasotzailearen aurrean bere edukitza defendatzeko, mantentzeko
      edo berreskuratzeko, nahiz eta bera eskubidearen titularra ez izan.
      Edukitza bera babesten da.


Edukitzak, beraz, ZILEGITASUNA eskaintzen dio edukitzaileari, eskubidearen
titularra den ala ez zehaztu gabe, gauzarekiko egikaritzen dituen ahalmenek
hirugarrenengan sortu duen konfiantza dela eta, ahalmen horiek egikaritzen
jarraitzeko eta eragiten zaizkion erasoen aurrean bere burua defendatzeko.
Zilegitasuna hain da argia, ezen KZko 464.I artikuluaren arabera, edukitzaile
batek gauza edo ondasun higikor bat xedatzen badu, fede oneko hirugarrenak
eskuratuko baitu (titularrak xedatzen zuela uste izan baitu eskuratzaileak),
eta benetako jabeak ondasuna galdu: La posesión de los bienes muebles,
adquirida de buena fe, equivale al título.Honako hau,a non domino eskuratze bat
litzateke, hots, jabea ez den norbaiten eskutik eskuratzea. Fede onekoa bada
eskuratzailea eta ondasun higikor bati badagokio, xedatzailearen edukitzak
tituluaren balioa izango du eta eskubidearen transmisioa burutuko da. Aurrerago
aztertuko da hipotesi hau.


Gainera, edukitzak beste funtzio garrantzitsu bat betetzen du espainiar
ordenamenduan. Denboraren poderioz, edukitzaileak izatez egikaritzen duen
eskubidearen titulartasuna eskura dezake, benetako titularrak ez badu
egikaritza hori epe jakin baten berreskuratzeko saiakerarik egiten. Edukitza,
beraz, eskubide baten titulartasuna eskuratzeko modu bat da. Beno, edukitza
baino, USUKAPIOA, hots, edukitza, denboraren poderioz, titulartasun bilakatzen
duen baliabide juridikoa.




III.-EDUKITZA MOTAK


1.-Edukitza naturala eta edukitza zibila


Kode Zibilak ez du edukitza zer den definitzen. Araudia klasifikazio batekin
hasten du, ordea, 430. artikuluaren xedapenarekin: Posesión natural es la
tenencia de una cosa o el disfrute de un derecho por una persona. Posesión
civil es esa misma tenencia o disfrute unidos a la intención de haber la cosa o
derecho como suyos.SAVIGNYren eragina nabaria da xedapen honetan, egile honek,
edukitzaren baitan, bi elementu azpimarratzen baititu: KORPUSa eta ANIMUSa.
Lehenengo elementua gauza edo ondasuna fisikoki edukitzean datza; bigarrena,
aldiz, edukitze hori norberarentzat, jabe gisa, izatean. KZko 430. artikuluak
bereizketa, hain justuki, puntu horretan kokatzen du: edukitza naturala
edukitze fisikoan oinarrituko litzateke, eta zibila, ordea, edukitze fisiko
hori jabe gisa garatzean eta plazaratzean, hau da, hirugarrenen aurrean
edukitzailea jabea balitz bezala azaltzea. Babes bera izango du edukitzaile
batek zein besteak ordenamenduaren aurrean, baina ezberdintasunak egongo dira,
adibidez, usukapio bidezko eskuratzean, izan ere, edukitza zibila behar izango
da usukapioz titulartasuna eskuratzeko.


2.-Jabe gisa edukitzea edo jabetza islatzen ez duen beste posizio batetik
edukitzea


Jabe gisa edukitzen duenak beste guztien aurrean jabearen itxura adierazten du,
eta besteek itxura horretan konfiantza izan dezaten aproposa den portaera
erakusten du. Jabe gisa edukitzen ez duena, aldiz, beste jabe bat badagoela
aitortuz (edo bere portaerarekin azalduz) edukitzen duena da (maizterra,
gozamen-eskubideduna…). KZko 432. artikuluak jasotzen du sailkapen hori: La
posesión en los bienes y derechos puede tenerse en uno de dos conceptos: o en
el de dueño, o en el de tenedor de la cosa o derecho para conservarlos o
disfrutarlos, perteneciendo el dominio a otra persona.Xedapen hori zertan
ezberdintzen da, orduan, aurreko atalean jorratu den 430. artikuluak adierazten
duen horretatik? DE BUENek, hartara, bi artikuluek suposamendu ezberdinak
arautzen dituztela argudiatzen du, eta adibide bat jartzen du: maizterrak eta
gozamen-eskubidedunak, esaterako, edukitza zibila dute haien eskubideekiko
(errentamendua eta gozamena), baina ez dute gauza bera jabe gisa edukitzen,
badakitelako jabea beste bat dela. Beraz, posible da, egile honen iritziz,
edukitza zibila izatea eta, aldi berean, jabe gisa ez edukitzea. Kontraesana
nabarmena da, hala ere, bi plano nahasten baititu: eskubideen edukitza eta
gauzen edukitza.


CASTANen hitzak esanguratsuak dira bi xedapen horiek uztartzen saiatzean,
aipatu bi planoak argi bereizten baititu:


“Nuestro Código ha colocado en el mismo plano la posesión de cosas y la de
derechos. Y resulta que, según la posesión se contemple con relación a la cosa
o con relación al derecho, puede haber un poseedor que lo sea a la vez en
concepto de dueño (del derecho) y en concepto de no dueño (de la cosa). Así el
usufructuario es poseedor en concepto de dueño del derecho de usufructo, puesto
que lo tiene como perteneciéndole ese mismos derecho de usufructo, y es
poseedor en nombre ajeno de la cosa, puesto que ésta la tiene reconociendo el
dominio de ella en otra persona. La posesión en concepto de dueño es sin duda
la más típica expresión de la posesión civil ejercida con la intención de haber
la cosa o derecho como propio, o, lo que es igual, del propio “derecho de
posesión”, mientras que la posesión en concepto distinto al de dueño integra
una posesión natural”.


Horrela, jabetza-eskubidean kokatu ezin diren beste eskubide erreal mugatuen
titularrek jabe gisa ere egikaritzen dute haien eskubidearen edukitza,
titularrak baitira, baina ez dira, derrigorrez, eskubidearen objektu diren
gauzen jabe. Hala ere, usukapioz eskura dezakete gauzaren jabetza denboraren
poderioz; beraz, argi dago, eskubide erreal mugatuen titularrek jabe gisa
edukitzen dutela haien eskubidea, edukitza zibila, alegia. Zentzu honetan, KZko
448. artikuluak presuntzio bat ezartzen du, kontrako froga onartzen bada ere:
El poseedor en concepto de dueño tiene a su favor la presunción legal de que
posee con justo título y no se le puede obligar a exhibirlo.Horrela, jabe gisa
edukitzailea denak ez du frogatu beharko bera dela eskubidearen titularra.
Kontrakoa adierazten duenak frogatu beharko du edukitzak ez duela, oinarrian,
bidezko titulurik. Egia esan, edukitza zibila izanik, jabetza-eskubidea ez den
beste eskubide erreal mugatu baten edukitzari ere aplikatu beharko zaio aipatu
presuntzioa (adib.: gozamen-eskubidearen edukitzari).


3.-Berehalako edukitza eta bitartezko edukitza


Espainiako Auzitegi Gorenak maiz azaldu du bi edukitza mota hauek bateragarriak
direla gauza berarekiko, izan ere, bitartezko edukitzaileak berehalako
edukitzailearen bitartez edukitzen baitu. Esaterako, errentamendu bat:
alokatzailea litzateke bitartezko edukitzailea, eta maizterra, berehalakoa.
Lehenengoa jabea da, eta jabe gisa edukitza ere badu gauzarekiko, jabetza-
eskubidearen ahalmena den neurrian (corpusik gabekoa, hala ere). Baina
alokatutakoa maizterraren eskuetara igarotzen da errentamendu-kontratuaren
bertutez, eta maizterrak gauzaren berehalako edukitza fisikoa izango du.
Edukitza hierarkizatuak edo mailakatuak izango lirateke hauek.


Zalantzak sortu dira egileen artean, hala ere, edukitza hauen babesari
dagokionez. Argi dago, berehalako edukitzaileak zilegitasuna duela bere
edukitza hirugarrenen erasoetatik babesteko. Baina, bitartezko edukitzaileak
badu, jabe gisa, zilegitasun bera? Eta, berehalako edukitzaileak badu
bitartezko edukitzailearen erasoen aurrean babesa eskatzeko aukera? Aurrerago
jorratuko diren arren, orain aurreratuko dira erantzunak: bitartezko
edukitzaileak bere eskura izango ditu edukitza-akzioak, eta berehalako
edukitzaileak babesa izango du bitartezko edukitzailearen erasoen aurrean,
noski. Gainera, kontuan hartu behar da bitartezko edukitzaileak ez duela
derrigorrez eskubidearen edo gauzaren jabe izan behar, eta hipotesi horretan,
beraz, berehalako edukitzak bitartezko edukitzaileak usukapioz gauzaren jabetza
eskuratzeko balioko diola, izan ere, hirugarrenen aurrean berehalako
edukitzaileak bitartezkoaren ustezko titulartasuna kontsolidatzen baitu,
nolabait. Finean, KZko 432. artikuluak burutzen duen bereizketan kokatzen da
ere azpisailkapen hau: jabe gisa edukitzea edo beste kontzeptu baten oinarrian
edukitzea, hain zuzen ere.


4.-Norberak edukitza egikaritzea edo beste baten bitartez egikaritzea


Horrela dio KZko 431. artikuluak: La posesión se ejerce en las cosas o en los
derechos por la misma persona que los tiene y los disfruta, o por otra en su
nombre.Edukitza norberak egikaritu dezake, beraz, zuzenean, edo/eta, botere
bidez, ordezkari bat izendatu dezake honek bere izenean edukitza egikaritu
dezan. Azken hipotesi horretan, edukitzailea ordezkatuko da, ez ordezkaria,
hark ez baitu nahi bezala edukitza hori egikaritzeko ahalmenik. Beste baten
izenean egikarituko du besteak duen izatezko ahalmen hori. Ordezkaria ez da,
beraz, edukitzailea, zentzu hertsian. Kudeatzaile soila baizik, zerbitzaria,
alemaniar ordenamenduari jarraiki. Edukitza ordezkatuarena izango da une oro.


5.-Fede oneko eta fede txarreko edukitza


Sailkapen horrek badu bere garrantzia, hainbat alderdiri dagokienez: 1)
Edukitza egoera kitatzean, fruituak eskuratzeko edo/eta gastuen eta hobekuntzen
ordaina jasotzeko; 2) Usukapioz eskubidearen titulartasuna eskuratzean, epeak
motzagoak dira fede oneko edukitzailearentzat; 3) Ukanbehar jakin batzuk
betetzen badira, eskubidearen a non domino eskuratzea ahalbidetzen du fede onez
edukitzeak.


Edukitzailea fede onekoa dela esaten da, honek edukitzan duen eskubidea edo
gauza zilegitasunez egikaritzen ari dela uste duenean. Ikuspuntu subjektiboa
azpimarratzen da hemen, izan ere, edukitzailearen kontzientziari erreparatzen
baitzaio. Kode Zibilak bi artikulutan aipatzen du fede oneko edukitzailea: 433
eta 1950. art. Lehenengoak hau dio: Se reputa poseedor de buena fe al que
ignora que en su título o modo de adquirir exista vicio que lo invalide. Se
reputa poseedor de mala fe al que se halla en el caso contrario(433. art.).
Bigarrenak, aldiz, usukapioari dagokionez, beste hau: La buena fe del poseedor
consiste en la creencia de que la persona de quien recibió la cosa era dueño de
ella, y podía transmitir su dominio(1950. art.). Hala ere, fede oneko
edukitzaileak diligentzia estandarraz jokatu behar izan du bere ezjakintasuna
ekiditeko. Diligentziaz jokatuta, bere zilegitasunaz ziur dagoenean
kontsideratuko da, beraz, fede onekoa dela edukitzailea. Edozelan ere,
edukitzailea fede onekoa izan daiteke hasiera baten, baina gerora, bere
ezjakintasuna gainditzean, fede txarrekoa bilakatu, KZko 435. artikuluak argi
uzten duen bezala: La posesión adquirida de buena fe no pierde ese carácter
sino en el caso y desde el momento en que existan actos que acrediten que el
poseedor no ignora que posee la cosa indebidamente.Momentu horretatik aurrera,
orduan, fede txarreko edukitzak dakartzan ondorioak aplikatuko zaizkio
edukitzaileari.


6.-Bidezko edukitza eta bidegabeko edukitza


Sailkapen honek oinarri garrantzitsu bat du. Maiz gertatzen da bortizkeriaz
baliatuta norbaitek beste batek edukitzan zuen gauza edo ondasuna eskuratzen
duela, nolabait esateko, lapurtu egiten duela, alegia. Zein da ekintza horrek
aurreko edukitzailearengan duen eragina? Indarkeriaz baliatuta edukitzaile
berria denak ordenamendu juridikoaren babesa jasoko du? Bigarren edukitzaile
honek usukapio bidez eskura lezake, denboraren poderioz, gauzaren edo
ondasunaren titulartasuna?


KZko 441. artikuluak hau xedatzen du: En ningún caso puede adquirirse
violentamente la posesión mientras exista un poseedor que se oponga a ello. El
que se crea con acción o derecho para privar a otro de la tenencia de una cosa,
siempre que el tenedor resista la entrega, deberá solicitar auxilio de la
Autoridad competente.Ezin zaio, beraz, edukitzaile bati, edukitza hori izateko
eskubiderik izan ez arren, indarkeriaz gauza edo ondasuna, edo/eta eskubidea,
eskuetatik kendu. Edukitzaile horrek baino eskubide hobea duela pentsatzen
duenak ezin izango du, orduan, bere kabuz jokatu eta edukitzaile horri objektua
kendu. Dagokion akzioa tarteratu beharko du eta epai bidez eskuratu. Hori da,
azken finean, edukitzaileari, titularra izan edo ez, ordenamenduak eskaintzen
dion babesa. KZko 444. artikuluak, halaber, hau dio: Los actos meramente
tolerados, y los ejecutados clandestinamente y sin conocimiento del poseedor de
una cosa, o con violencia, no afectan a la posesión.Bi xedapen horien edukia
uztartuz, ondorio hauek azpimarra daitezke, beraz:


   1. Edukitzaileak beste bati berak edukitzan duena erabiltzeko aukera ematen
      badio (actos tolerados), lagapen horrek ez dio bere edukitzari kalterik
      eragingo. Bera izango da edukitzailea, nahiz eta beste batek, inguruabar
      batzuk direla medio, gauza edo ondasun hori erabiltzeko baimena izan.
      Edukitzailearen baimenari esker norbaitek gauza edo ondasuna erabili
      egiten badu, ezin izango du usukapioz gauzaren edo ondasunaren jabetza
      eskuratu (adib.: maizterra). Prekarioaren hipotesia puntu honetan
      kokatuko litzateke, halaber. Edukitzaileak prekarista edukitzatik
      baztertzeko dagokion akzio judiziala tarteratu beharko du (deshaucio).
   2. Indarkeriaz edo/eta klandestinoki (actos clandestinos o violentos),
      ezkutuan, norbaitek edukitzaile bati berak edukitzan duena kentzen badio,
      horrek ez du kaltetuko haren edukitza. Edukitzailea izaten jarraituko du.
   3. Edukitzak, beraz, justua edo bidezkoa izan dadin, PUBLIKOA eta BAKETSUA
      izan beharko du. Klandestinoki edo indarkeriaz edukitza eskuratu duenak
      ez dio, printzipioz, kalterik eragingo aurreko edukitzailearen izatezko
      egoerari. Horrela, bidegabeko edukitza izango da publikoa eta baketsua ez
      dena, ezkutuan edo/eta bortizkeriaz baliatuta beste bati lapurtutakoa,
      hain zuzen ere. Aurreko edukitzaileak ordenamenduaren babesa izango du,
      beraz, nahiz eta objektuaren titularra ez izan.
   4. Usukapioz, edukitzan izaten denaren titulartasuna eskuratzeko, legegileak
      bidezko edukitza galdatzen du, halaber, KZko 1941 eta 1942. artikuluetan:
      La posesión ha de ser en concepto de dueño, pública, pacífica y no
      interrumpida(1941. art.); No aprovechan para la posesión los actos de
      carácter posesorio, ejecutados en virtud de licencia o por mera
      tolerancia del dueño(1942. art.).


Hala ere, KZko 460.4 artikuluak beste datu garrantzitsu bat eskaintzen du: El
poseedor puede perder su posesión: (…) 4º. Por la posesión de otro, aun contra
la voluntad del antiguo poseedor, si la nueva posesión hubiese durado más de un
año.Aurretik esandako guztiari xedapen honek aipatutakoa lotuz gero, honako
ondorio hauek atera beharko lirateke, beraz:


   1. Indarkeriaz lortutako edukitza ez da, usukapioz, ondasunaren, gauzaren
      edo eskubidearen titulartasuna eskuratzeko baliagarria. Edukitzak
      baketsua eta publikoa izan beharko du, beraz.
   2. Urtebetez, edukitzaileak ordenamendu juridikoak eskaintzen dizkion
      edukitza-akzioak tarteratzeko aukera izango du, indarkeriaz edo ezkutuan,
      bere edukitza kendu zaionean.
   3. Urtebeteko epean, edukitzaileak ez badu akziorik tarteratzen bere egoera
      babesteko (edukitzan duen ondasunaren edo gauzaren jabea ez den arren),
      bidegabeko edukitzaileak bere edukitza KONBALIDATUKO du, nolabait, eta
      ordenamenduaren babesa izango du. Beraz, kasu horretan, lehenengo
      edukitzaileak ezingo lioke indarkeriaz edo/eta ezkutuan edukitza hari
      kendu, bigarren edukitzaileak izango baitu orain edukitza-akzioak
      tarteratzeko aukera. Urtebeteko epea indarkeria eten denetik zenbatuko
      da, noski.




IV.-EDUKITZAREN SUBJEKTUAK


Edukitzailea izateko, espainiar ordenamenduak ez du inolako gaitasun-ukanbehar
berezirik ezartzen. Izan ere, edukitza izatezko egoera bat denez, nortasun
juridikoa izatearekin nahikoa izango da edukitzaile-posizioa eskuratzeko.
Gaitasun juridikoa, beraz, pertsona fisikoei zein juridikoei aitortzen zaie
(KZko 38.I art.). Esandakoa berretsiz, hau xedatzen du KZko 443. artikuluak:
Los menores e incapacitados pueden adquirir la posesión de las cosas; pero
necesitan de la asistencia de sus representantes legítimos para usar de los
derechos que de la posesión nazcan a su favor.Hala, edukitzailea izateko
gaitasun juridikoa nahikoa den arren, jakina da akzio judizialak tarteratzeko
beharrezkoa dela jarduteko gaitasuna; beraz, adingabeek eta ezgaiek euren
legezko ordezkarien asistentzia beharko dute akzio horiek egikaritzeko,
edukitzaileak izan arren.


Pertsona bat baino gehiago izan daitezke gauza edo ondasun beraren edukitzaile
aldi berean. Eta hemen ez da aipatu nahi berehalako edo bitartezko edukitza,
baizik eta maila bereko bi edukitzaileren kasua, ondasun edo gauza berarekiko.
KZko 445. artikuluak hipotesia onartu eta arautzen du: La posesión, como hecho,
no puede reconocerse en dos personalidades distintas, fuera de los casos de
indivisión. Si surgiere contienda sobre el hecho de la posesión, será preferido
el poseedor actual; si resultasen dos poseedores, el más antiguo; si las fechas
de las posesiones fueren las mismas, el que presente título; y si todas estas
condiciones fueren iguales, se constituirá en depósito o guarda judicial la
cosa, mientras se decide sobre su posesión o propiedad por los trámites
correspondientes.Xedapen honetatik, zenbait ondorio atera daitezke:


   1. Pertsona bat baino gehiago gauza edo ondasun berarekiko edukitzaile izan
      daitezke, aldi berean, betiere edukitza, kasu horretan, zatiezina dela
      ulertuz. Hala, edukitzaileak diren guztiek batera egikarituko dute
      gauzaren gaineko edukitza (adib.: etxebizitza bat, lau lagunek edukitzan
      dutena), baina ez bakoitzak, bere kabuz, gauza edo ondasunarekiko
      edukitza osoa. Erkidego gisako bat izango dute, nolabait azaltzeko, eta
      egikaritzak bateratua izan beharko du, ez banakakoa.
   2. Eztabaida badago, ordea, edukitzaile guztien artetik nork duen gauza edo
      ondasuna esklusiboki edukitzeko zilegitasuna, xedapenak irizpide batzuk
      eskaintzen ditu: a) Momentu ezberdinetan izan badira edukitzaile,
      edukitza egun duenak izango du zilegitasuna; b) Une berean, eztabaidan
      badago egungo edukitzaileetatik zilegitasuna nork duen, edukitzan denbora
      gehien daramak izango du lehentasuna; c) Antzinakotasuna bera bada, bere
      edukitza babesteko titulua duena gailendukoa da; d) Eta tituluak berdinak
      badira, gauza edo ondasuna gordailuan jarriko da, eztabaida edo arazoa
      konpondu arte.




V.-EDUKITZAREN OBJEKTUA


Estatuko legegilearen arabera, GAUZAK eta ESKUBIDEAK izan daitezke edukitzaren
objektu. KZko 437. artikuluak hau dio horri buruz: Solo pueden ser objeto de
posesión las cosas y derechos que sean susceptibles de apropiación.Banan-banan
aztertuko dira, beraz, bi edukitza mota horiek, objektuaren arabera.




1.-Gauzen edukitza


Edukitzaren objektu izan daitezkeen gauzek eskuragarriak izan behar dute,
materialki eta juridikoki. Horrek esan nahi du, gauzek eta ondasunek existitu
egin behar dutela eta gainera, gorpuzdunak izan behar dutela. Halaber,
juridikoki eskuragarriak izan daitezen, zilegiak izan behar dute gizakion
trafikoan egoteko, hots, haiek salerostea legez kanpokoa ez izatea. Ez
badituzte ukanbehar horiek betetzen, ez dira sortuko ordenamenduak
edukitzaileentzat eskaintzen dituen efektuak.


Edukitzan izateko erraztasun gehien ematen dituzten ondasunak HIGIKORRAK dira.
Errazago eskualdatzen dira, haien jabetza okupazioz eskura daiteke, lehenago
galdu eta hausten dira, haien komertziorako ukanbeharrak malguagoak dira eta
usukapioz haien jabetza eskuratzeko ordenamenduak galdatzen dituen epeak ere
laburragoak dira. Izatez, KZko 461. artikuluak hau dio: La posesión de la cosa
mueble no se entiende perdida mientras se halle bajo el poder del poseedor,
aunque éste ignore accidentalmente su paradero.


Beste xedapen batzuk ere ondasun higikorren edukitza arautzera zuzenduta daude:


   1. KZko 449. artikulua: La posesión de una cosa raíz supone la de los
      muebles y objetos que se hallen dentro de ella, mientras no conste o se
      acredite que deben ser excluidos.Kontrako froga onartzen duen iuris
      tantum presuntzioa izango da honako hau.
   2. KZko 465. artikulua: Los animales fieros sólo se poseen mientras se
      hallen en nuestro poder; los domesticados o amansados se asimilan a los
      mansos o domésticos, si conservan la costumbre de volver a la casa del
      poseedor.Animalia basatien edukitza, beraz, edukitzailearen boterepean
      dagoen bitartean mantenduko da. Alde egiten badute, edukitza galduko da
      eta libre geratuko dira berriz, eta eskuragarria izango da haien jabetza
      okupazioz. Etxekotutako animaliek etxera bueltatzeko ohitura badute,
      haiekiko edukitza mantenduko da. Ohitura hori galtzen duten momentuan,
      animalia basatiak direla hartuko da aintzat.
   3. KZko 464. artikulua: La posesión de los bienes muebles, adquirida de
      buena fe, equivale al título. Sin embargo, el que hubiese perdido una
      cosa mueble o hubiese sido privado de ella ilegalmente, podrá
      reivindicarla de quien la posea. Si el poseedor de la cosa mueble perdida
      o sustraída la hubiese adquirido de buena fe en venta pública, no podrá
      el propietario obtener la restitución sin rembolsar el precio dado por
      ella. Tampoco podrá el dueño de cosas empeñadas en los Montes de Piedad
      establecidos con autorización del Gobierno obtener la restitución,
      cualquiera que sea la persona que la hubiese empeñado, sin reintegrar
      antes al Establecimiento la cantidad del empeño y los intereses
      vencidos.Xedapen hau hurrengo gaian jorratuko da atal berezi batean, hain
      justuki, a non domino eskuratzeak lantzean.
Bestalde, GAUZA GORPUZGABEEN edukitzari buruz bi hitz esatea ere komenigarria
litzateke. Ondasun hauekiko ezin da edukitzaren eraentza juridiko tradizionala
aplikatu, izan ere, edukitza materiala, fisikoa, ezin baita gauzatu. Adibidez,
jabetza intelektualak sortzen dituzten ‘produktuak’. Euskarri materialak
badira, tira, orduan bai suerta daiteke aplikagarria edukitzaren eraentza
(artikulu originalak, liburuak, kopiak, CDak…eta horrelakoak badira). Bestela,
argi dago, errealitate berriei egokitu egin behar zaiela egun Kode Zibilak
arautzen dituen xedapen mordoa, lege-erreforma baten bitartez, arau bereziak
eratuz.


2.-Eskubideen edukitza


Egia esan, gauzen eta eskubideen edukitza kontrajartzea fikzio bat egitea da,
izan ere, gauzen edukitzaz mintzatzean, eskubideak dira aipagai, hauekiko
jabetza-eskubidearen edukitza baita gaia, edo hauek jabe gisa edukitzea,
alegia. Edukitzan izaten den eskubideak ematen du, azken finean, gauzarekiko
izaten diren ahalmenen neurria, eta eskubide bat edukitzan izaten dela esatean,
gauza bati buruz ere hitz egiten da, eskubidea gauza batean oinarritzen baita.
Normalean, ‘eskubideen edukitzaz’ hitz egiten denean, jabetza ez den beste
eskubide erreal mugatuen edukitzaz ari dira egileak, ‘gauzen edukitza’ jabetza-
eskubidearen edukitzan oinarritzen baita. Horregatik esaten da, halaber,
eskubide erreal mugatu guztiak ez direla edukitzaren objektu izateko balio,
gauza batekiko ahalmen zuzena eta berehalakoa suposatzen ez duten neurrian
(adib.: hipoteka-eskubidea). Kanpotik ezin badira ikusi gauzarekiko portaera
zuzenak, eskubidearen edukitza ezin da nabarmendu, eta ezin zaie aplikatu bere
eraentza juridikoa. Bestalde, nabarmendu beharra dago ere zenbait kreditu-
eskubidetan edukitza ikus daitekeela (adib.: errentamendua), eta edukitzaren
zenbait alderdi aplikagarri suertatzen dira, nahiz eta jabe gisa eduki ez.




VI.-EDUKITZAREN DINAMIKA


1.-Edukitza eskuratzea


Edukitza eskura daiteke bi modutan, nolabait esateko: okupazio materiala
dakartzaten egintzen bidez edo/eta egintza juridikoen edo legezko formaltasun
batzuk betez. Banan-banan aztertuko dira.


a) Gauza fisikoki edo materialki okupatzea da gauza horrekiko edukitza
eskuratzeko lehenengo bidea; nahiz eta horrek ez duen esan nahi gauza horrekiko
jabetza-eskubidea eskuratu denik, izan ere, horretarako, atzerago aztertu diren
ukanbeharrak derrigorrezkoak baitira (KZko 610. art.). Okupazio hori zilegia
izan daiteke ala ez, baldin eta beste bati kendutako edukitza bada. Edozelan
ere, KZko 460.4 artikuluari jarraiki, gauza jakina da bidegabeko edukitza ere
nolabait, urtebeteko epean, ‘konbalidatu’ egiten dela. Edukitza fisikoki
eskuratzeko beste modu bat, okupazioaz gain, aurreko edukitzaileak tradizioaren
bidez burututako transmisioa litzateke. Bukatzeko, badaude beste modu batzuk
ere, fisikoki gauzaren edukitza ahalbidetzen dutenak: 1) Ondasun higiezin batek
bere baitan dituen ondasun higikorren edukitza eskuratzea, higiezinaren
edukitza duenak horrek dituen higikorren edukitza jasotzen baitu (KZko 449.
art.); 2) Tradizio sinbolikoaren hipotesia, gauza baten edukitza transmititzeko
beste baten eskualdaketa burutzen denean (adib.: etxe baten transmisioa giltzak
entregatzean gauzatzen da); 3) Hazitegietan edukitako animaliak beste toki
batera alde egitean edukitzaile-aldaketa gertatzen da, baita jabe-aldaketa ere
(KZko 613. art.).


b) Gauzen edukitza fisikoki eskuratu gabe ere, egintza juridikoen bidez edo/eta
legezko arauen bitartez eskura daiteke. Adibidez, jaraunsleek legearen aginduz
lortzen duten EDUKITZA TXIT ZIBILEAN. KZko 440. artikuluak hau xedatzen du: La
posesión de los bienes hereditarios se entiende transmitida al heredero sin
interrupción y desde el momento de la muerte del causante, en el caso de que
llegue a adirse la herencia. El que válidamente repudia una herencia se
entiende que no ha poseído en ningún momento.Kasu horretan, legegileak,
kausatzaileak zuen edukitza bera jaraunsleei transmititzea nahi du, inolako
etenik egon izan ez balitz bezala. Nahiz eta denbora-tarte luzea igaro
kausatzailea hiltzen denetik deituek jaraunspena onartzen duten arte, behin
jaraunspena onartuta, jaraunsleek herentzia osatzen duten ondasunak
kausatzailea hil zenetik eduki izan dituztela aintzat hartuko da, usukapioari
begira, batez ere. Hala, kausatzaileak edukitzan zuena, epeari begira,
probetxugarri suertatuko zaie jaraunsleei. Horregatik, jaraunspena zapuzten
duenak, fikzio bera aplikatuz, kontsideratuko da inoiz ez dituela edukitzan
izan jaraunspena osatzen duten ondasunak.


Traditio ficta ematen den hipotesiak ere talde honen barne geratuko lirateke,
zeinen bidez eskubidearen transmisioa traditiorik gabe burutzen den (tituluak
eskualdatuz, eskritura publikoaren bidez edo/eta ahoz gauzatutako akordioaren
bitartez). Epaileek agindutako edukitza eskuratzea ere talde honetan sar
genezake. PZLk arautzen ditu prozedurak, efektu hori izan ditzaketenak, alegia.


2.-Edukitza kontserbatzea


Edukitzaren kontserbazio-printzipioari jarraiki, legegileak, behin edukitza
eskuratua, edukitzaileak kontserbatzen duela presumitzen du, eta tarte horretan
beste inork edukitza hori izan ez duela kontsideratzen du. Printzipio horren
adierazle dira bai KZko 459. artikulua [El poseedor actual que demuestre su
posesión en época anterior, se presume que ha poseído también durante el tiempo
intermedio, mientras no se pruebe lo contrario], baita KZko 1960. artikulua ere
[En la computación del tiempo necesario para la prescripción se observarán las
reglas siguientes: 1ª. El poseedor actual puede completar el tiempo necesario
para la prescripción, uniendo al suyo el de su causante. 2ª. Se presume que el
poseedor actual, que lo hubiera sido en época anterior, ha continuado siéndolo
durante el tiempo intermedio, salvo prueba en contrario. 3ª. El día en que
comienza a contarse el tiempo se tiene por entero, pero el último debe
cumplirse en su totalidad]. Usukapioari begira, hots, edukitzan izaten den
gauza edo eskubidearen titulartasuna eskuratzeko bideari erreparatuz, oso
garrantzitsua da legegileak jasotzen duen iuris tantum presuntzio hau.
Halaber, aipatutako presuntzioaz gain, badago beste bat: kontzeptu baten
oinarrian edukitza izan duenak kontzeptu horretan edukitzen jarraitzen duela,
alegia. Hala, jabe gisa edukitzan izan duenak jabe gisa edukitzen jarraitzen
duela presumituko du legegileak, eta maizter gisa eduki duenak maizter gisa
edukitzen jarraitzen duela. KZko 436. artikuluak jasotzen du bigarren
presuntzio hau: Se presume que la posesión se sigue disfrutando en el mismo
concepto en que se adquirió, mientras no se pruebe lo contrario.Presuntzio
horren adierazle ere bada KZko 435. artikulua, fede oneko edukitzari buruz: La
posesión adquirida de buena fe no pierde este carácter sino en el caso y desde
el momento en que existan actos que acrediten que el poseedor no ignora que
posee la cosa indebidamente.Hala ere, kontzeptu baten oinarrian izandako
edukitza ALDERANTZIKATU daiteke hainbat egintza edo negozio juridikoren
bitartez (adib.: maizter gisa edukitzen zuenak orain jabe gisa edukitzen du
gauza bera). Edukitza-kontzeptua aldatzeko, borondate argia behar da
alderantzikatze hori gauza dadin. Edukitzaileak berak alda dezake, bere kabuz,
edukitzaren euskarria, edo/eta negozio juridiko baten bidez aldaketa egitea: a)
Jabe gisa edukitzen ez zuena orain jabe gisa edukitzen hasten da (adib.:
maizterrak, salerosketa kontratu bidez edo dohaintza bidez, alokairuan zuena
jabe gisa izatera igarotzen da). Hipotesi horri traditio brevi manu deitzen
zaio; b) Jabea denak eskualdatu egiten du berea den gauza, baina berau
edukitzen jarraitzen du beste kontzeptu batean (adib.: gozamen-eskubide baten
titular gisa, maizter gisa…). Suposamendu horri, aldiz, constitutum posessorium
deitzen zaio.


3.-Edukitza galtzea


KZko 460. artikuluak zerrendatzen ditu edukitza galtzeko arrazoiak edo kausak:


   1. GAUZA ABANDONATZEA: kasu honetan, edukitzaileak gauza abandonatu edo utzi
      egiten du. Edukitza galtzen da korpusa eta animusa galtzen direlako. Bi
      elementuak falta badira, zalantza barik, ez dago edukitzarik.
      Edukitzaileak ez du edukitzan jarraitu nahi eta horrek bere portaeran
      nabarmendu behar den zerbait izan behar du. Kanpotik, gauza, eta beraz,
      edukitza abandonatu duela antzeman behar da. Abandonatzea frogatu behar
      da, beraz, interesa duenak frogatu beharko du. Edukitzailearen aitortza
      ez da nahikoa izango froga gisa beste subjektu batzuk kaltetzen baditu
      (KZko 1232 eta 1937. art.).
   2. BESTE BATI ESKUALDATZEA KOSTUBIDEZ EDO DOHAINIK: edukitzaile batek beste
      bati bere edukitza eskualdatzea. Jabe gisako edukitza eskualdatzen da
      hemen, bestela, aurreko edukitzaileak ez du edukitza galduko (adib.:
      alokairuan ematen badu).
   3. GAUZA DESEGITEA, GALTZEA EDO KOMERTZIOZ KANPO GERATZEA: gauza desagertu
      edo galtzen bada, argi dago edukitza ez dela posible izango. Hala ere,
      KZko 461. artikuluak hau xedatzen du: La posesión de la cosa mueble no se
      entiende perdida mientras se halle bajo el poder del poseedor, aunque
      éste ignore accidentalmente su paradero.Egia esan, edukitza beste batek
      eskuratzen badu, nahiz eta aurreko edukitzaileak ez jakin non dagoen,
      galdu egingo du, ez baitaki beste batek duen ala ez.
   4. BESTE BATEK EDUKITZA ESKURATZEA: edukitza galtzen da beste batek kendu
      egiten dionean edukitzaileari berak daukana, eta urtebetez, gutxienez,
      gauzarekiko edukitza mantentzen duenean, nahiz eta aurreko
      edukitzailearen borondatearen kontrako egintza baten ondoriozko edukitza
      izan bigarrenarena. Urtebeteko epea izango du aurreko edukitzaileak
      edukitza babesten duen akzioren bat tarteratzeko, beraz. Ez badu egiten,
      besteak ‘konbalidatuko’ du bere bidegabeko edukitza. Hala ere, bigarren
      edukitzaileari ezingo zaio edukitza indarrez kendu. Honek ere
      ordenamenduaren babesa izango du hirugarrenen erasoen aurka, baina bere
      edukitza ez da usukapioari begira baliagarria izango urte hori pasatu
      arte, bidegabekoa baita. Aurreko edukitzaileak, akzioa tarteratuta,
      berreskuratu egiten badu bere edukitza, KZko 466. artikuluaren arabera,
      inoiz galdu izan ez balu bezala kontsideratuko da, usukapioari begira,
      batez ere.


VII.-EDUKITZA BABESTEA


1.-Printzipio orokorra


Edukitzaren babesaren inguruan, KZko 446. artikuluak jasotzen du printzipio
orokorra: Todo poseedor tiene derecho a ser respetado en su posesión; y, si
fuere inquietado en ella, deberá ser amparado o restituido en dicha posesión
por los medios que las leyes de procedimientos establecen.Ordenamenduak,
finean, indarra erabiltzea gaitzesten du, bai edukitza babesteko norberak
duenean, baita berau berreskuratzeko beste norbaitek kendu dionean ere.
Horregatik, edukitzaileak, erasoren bat izaten duenean, epaitegietara joatea du
aukera bakarra, dagokion akzioen bitartez bere eskubidea egikaritzeko. Argia
da, ildo honetan, KZko 441. artikuluaren xedapena: En ningún caso puede
adquirirse violentamente la posesión mientras exista un poseedor que se oponga
a ello. El que se crea con acción o derecho para privar a otro de la tenencia
de una cosa, siempre que el tenedor resista la entrega, deberá solicitar el
auxilio de la Autoridad competente.


1881eko Prozedura Zibilaren Legeak bi baliabide prozesal arautzen zituen
edukitza babesteko: EDUKITZA BERRESKURATZEKO INTERDIKTUA (interdicto de
recobrar la posesión) eta EDUKITZA ARREDUKITZEKO INTERDIKTUA (interdicto de
retener la posesión). Bi interdiktu: bata, edukitzaileak, kendu zaion edukitza
berreskuratzeko tarteratu zezakeen akzioa, eta, bestea, bere edukitza
kontserbatzeko edo mantentzeko tartera zezakeena, beste norbait berau kentzen
saiatzen denean. Egun, 2000ko Prozedura Zibilaren Legeak interdiktu horiek
deseman ditu eta 250.1.4 artikuluan arautzen ditu EDUKITZA-AKZIOAK bideratzeko
prozedura. Hala, egun indarrean dagoen PZLri begira, edukitzaileak HITZEZKO
EPAIKETA SUMARIOAREN bidea ireki behar du, dagokion demanda tarteratuz edukitza
akzioren bat egikaritzeko. Prozedura sumarioa edo labur-laburra dela esaten da,
hain zuzen, PZLko 439.1 artikuluari jarraiki [(…) No se admitirán las demandas
que pretendan retener o recobrar la posesión si se interponen transcurrido el
plazo de una año desde el acto de perturbación o el despojo], URTEBETEKO EPEA
besterik ez duelako izango edukitzaileak erasoa jasan duenetik akzioak
egikaritzeko. Koherentea da, xedapen hau, KZko 460.4 artikuluak
ezarritakoarekin.


Bestalde, doktrinaren zati batek ukatu duen arren, egile batzuen iritziz (DÍEZ-
PICAZO) eta EAGren jurisprudentziaren aburuz, egungo ordenamenduan oraindik
indarrean legoke PUBLICIANA AKZIOA delakoa. Akzioa hau ez da igaro egungo
ordenamendura erromatar zuzenbidean zituen ezaugarriekin, hala ere. Gaur egun,
jurisprudentziaren esanetara, akzio hau bi edukitzen arteko lehia ebazteko
bidea da, hots, gauza bera edukitzeko eskubide hobea nork duen erabakitzeko
tresna judiziala. Ez da bi edukitzaileen auzia hemen aipatzen dena, izan ere,
edukitzakidetza zilegia da erkidego baten baitan. Gauza berarekiko bateraezinak
diren bi edukitza dira, ordea, aldi berean edukitza aldarrikatzen duten
pertsona bat baino gehiagoren edukitzeko eskubideaz, hain zuzen ere. Gauzaren
titulartasuna nori dagokion eztabaidatu gabe, beraz, akzio honen helburua
edukitzeko eskubide hobea nork duen erabakitzea litzateke. Jada aztertutako
KZko 445. artikuluak eskaintzen du, egile horien iritziz, akzio honen
gaurkotasuna defenditzeko argudio juridikoa.


2.-Legitimazio aktiboa


Edukitza-akzioak tarteratzeko legitimazio aktiboa oso zabala da. Gogoratu
beharra dago, KZko 446. artikuluak EDUKITZAILE OROri eskaintzen diola bere
edukitza judizialki babesteko eskubidea eta, ondorioz, zilegitasun prozesala.
Zilegitasun bera izango du indarkeriaz edo bortizkeriaz edukitza eskuratu
duenak, izan ere, usukapioari begira edukitza horrek balio izan ez arren
(urtebete igaro arte, bederen), babes judizialari begira berdin tratatuko ditu
ordenamenduak edukitzaile guztiak. Horregatik, hitzezko epaiketa sumarioan,
edukitza, izatezko ahalmen gisa hartuko da, eta ez da eztabaidatuko objektu edo
eskubidearen jabea benetan nor den, baizik eta, gauza edo eskubidea edukitzan
izateko eskubidea nork duen. Izatezko egoera ebatziko da, besterik ez. Jabe
gisa ondasuna edo eskubidearen titulartasuna erreklamatu nahi duenak beste
prozedura batera jo beharko du, ez edukitza berreskuratzeko edo kontserbatzeko
akzioa egikaritzera.


Jaraunsleek ere zilegitasun aktiboa izango dute kausatzailearen edukitzaile
posizioan subrogatzen diren heinean, ondasunen edukitza fisikoa jaso baino
lehen erasoren bat jasotzen badute hirugarrenen aldetik. Gogoratu beharra dago,
hala, KZko 440. artikuluak, fikzio bat eginez, aurreikusten duen EDUKITZA TXIT
ZIBILA. Edukitza-akzioak egikaritu ditzakete jaraunsleek, bestalde,
kausatzaileak zuen edukitza fisikoki eskuratzeko, eta epaileak ez du, hipotesi
honetan, jaraunsle-kualitatea aztertuko.


Berehalako eta bitartezko edukitzaileei dagokionez (adib.: maizterra eta
alokatzailea), biek izango dute hirugarren baten erasoaren kontra edukitza-
akzioak tarteratzeko zilegitasun aktiboa, biak baitira gauza berarekiko
edukitzaileak (ikus KZko 1559 eta 1560. art.). Batak bestearen aurka burututako
erasoen aurrean ere, zilegitasun aktiboa izango dute biek edukitza-akzioa
tarteratzeko, eta kontratua ez betetzeagatik duten akzioa egikaritzea ere
posible izango da.
3.-Legitimazio pasiboa


Akzioak erasoa eragin duenaren kontra egikaritu beharko dira, edo/eta
erasotzaileari aginduak eman zizkionaren aurka, alegia. Erasotzailea
edukitzailea ere izango da, eta honek hirugarren baten alde beste edukitza bat
sortu badu (adib.: alokatu du edukitzan duen objektua, edo/eta gozamen-eskubide
bat sortu du edukitzan duen gauzarekiko beste baten alde), berehalako
edukitzaile hauek aurreko edukitzaileak tarteratutako demandatik eratorritako
ondorioak jasan beharko dituzte. Legitimazio pasiboa ere izango luke,
suposamendu horretan, fede txarrez edukitza eskuratu duen hirugarrenak. Fede
onekoa bada, ez du izango, ordea. Soluzio hori aldarrikatzen dute Alemaniako,
Portugalgo eta Italiako Kode Zibilek, alegia.


VIII.-EDUKITZA KITATZEA


Edukitza kitatzea, berau likidatzea da, hots, aurreko edukitzaileak hurrengoari
gauza edo eskubidearen edukitza, edozein arrazoi dela-eta (epaiketan batek
irabazi duelako, titulua iraungi, baina edukitzaileak edukitzen jarraitzen
duelako…), igaro behar dionean burutu behar den operazio bat, zeinaren
bitartez, aurreko edukitzaileak lortutako FRUITUAK, ordaindutako GASTUAK eta
egindako HOBEKUNTZAK balioesten eta ordaintzen diren. Bi edukitzaileen artean
dagoen edukitza-eskualdaketa ‘garbi’ uztean datza, beraz, eta bakoitzari
dagokiona ematea. KZko 451.-458. artikuluetan arautzen du aspektu hau estatuko
legegileak. Arau orokorrak dira, eta soilik aplikatuko zaizkio edukitzaren
kitapenari, arau zehatzagorik ez badago hipotesi konkretua arautzeko. Aipatu
beharra dago, gainera, Kode Zibilak eskaintzen duen araudi orokor horrek zutabe
garrantzitsu bat baduela, hots, FEDE ONEKO eta FEDE TXARREKO edukitzaileak
ezberdindu egiten dituela eta eraentza juridiko ezberdina ezartzen duela kasu
bakoitzean.


1.-Fruituak


Bereiziko dira, halaber, fruituen eraentza juridikoari dagokionez, fede oneko
eta fede txarreko edukitzaileak:


1.1.-Fede oneko edukitzailea


Estatuko legegileak KZko 451. artikuluan jasotzen du arau orokorra: El poseedor
de buena fe hace suyos los frutos percibidos mientras no sea interrumpida
legalmente la posesión. Se entienden percibidos los frutos naturales e
industriales desde que se alzan o separan. Los frutos civiles se consideran
producidos por días, y pertenecen al poseedor de buena fe en esa
proporción.Fede oneko edukitzaileak, beraz, objektuak edo eskubideak eskaintzen
dizkion fruituak bere egiten ditu, edukitza legez eteten ez den bitartean.
Legegileak fruitu naturalak eta industrialak aipatzen ditu, baita fruitu
zibilak ere. KZko 355. artikuluak definitzen ditu fruitu mota hauek: Son frutos
naturales las producciones espontáneas de la tierra, y las crías y demás
productos de los animales. Son frutos industriales los que producen los predios
de cualquier especie a beneficio del cultivo o del trabajo. Son frutos civiles
el alquiler de los edificios, el precio del arrendamiento de tierras y el
importe de las rentas perpetuas, vitalicias u otras análogas.Fruitu naturalak
eta industrialak, beraz, edukitzaileak bere egingo ditu hazten direnean edo/eta
berezko autonomiaz bana daitezkeenean. Fruitu zibilak, ordea, kreditu-
eskubideak dira, kasu honetan edukitzaileak objektua alokatzeagatik errenta
jasotzeko duen eskubidea, alegia. Galdagarriak diren momentutik kobratuko ditu
fruitu edo errenta horiek edukitzaileak, eta bere ondarera igaroko dira
edukitza eteten den arte. Galdagarriak diren eta kobratu ez dituen errentak
erreklamatzeko eskubidea ere izango du edukitzaileak, nahiz eta akzioa edukitza
eten ostean egikaritu. Fruitu horiek bereak direla estimatzen da. Gainera,
aipatu 451. artikuluak dioen bezala, fruitu zibilak egunez egun produzitzen
direla kontsideratuko da, beraz, fede oneko edukitzaileak edukitzak iraun duen
proportzioan jasoko ditu fruitu horiek, beste edukitzaile batek eskuratu badu
ondoren edukitza [adib.: lehenengo edukitzaileak alokatuta du objektua eta
errenta kobratzen du bigarren edukitzaile batek edukitza eskuratzen duen arte;
hilabete erdian suertatu bada edukitza-aldaketa, lehenengoak bere edukitzak
hilabete horretan iraun duen egunei dagokien errenta jasoko du, eta bigarrenak,
hortik aurrera dagozkionak].


Noiz ulertuko da, halaber, eten dela lehenengo edukitzailearen eskubidea?
Usukapioa aztertzen denean ikusiko den bezala, etete hori bi arrazoigatik eman
daiteke: 1) Epaileak edukitzailea zitatzen duenean, nahiz eta eskuduntzarik
izan ez; 2) Kontziliazio-egintzagatik, baldin eta hau egin eta bi hilabetera
epaitegietan edukitza edo jabetza eskuratzeko demanda tarteratzen baldin bada.
Egia esan, zitazioak baino gehiago, sententziak izango du edukitza eteteko
ahalmena, nahiz eta atzeraeraginkortasunez zitazio-egunera bueltatu, tarte hori
ere kontatzearren. Fede oneko edukitzaileak prozedura hasten denetik itzuli
beharko ditu fruituak, beraz, ez aurreko guztiak.


Gerta daiteke, edozelan ere, fruituak jasotzeke egotea. Horri buruz KZko 452.
artikulua ari da: Si al tiempo en que cesare la buena fe se hallaren pendientes
algunos frutos naturales o industriales, tendrá el poseedor derecho a los
gastos que hubiese hecho para su producción, y además a la parte del producto
líquido de la cosecha proporcional al tiempo de su posesión. Las cargas se
prorratearán del mismo modo entre los dos poseedores. El propietario de la cosa
puede, si quiere, conceder al poseedor de buena fe la facultad de concluir el
cultivo y la recolección de los frutos pendientes, como indemnización de la
parte de los gastos de cultivo y del producto líquido que le pertenece; el
poseedor de buena fe que por cualquier motivo no quiera aceptar esta concesión,
perderá el derecho a ser indemnizado de otro modo.Argi dago arau hau fruitu
naturalentzat pentsatua dagoela, beraz, fruitu industrialek fruitu zibilentzat
atzerago azaldutako eraentza izango dute aplikagarri. Eraentza horiek, halaber,
ez dira bakarrik fede ona amaitzen denean aplikatuko, edukitza legez edo
borondatez amaitzen denean ere indarrean egongo baitira (DÍEZ-PICAZO).


1.2.-Fede txarreko edukitzailea


Bere portaera gaitzesten duenez ordenamenduak, fede txarreko edukitzaileari
aplikatzen zaion eraentza gogorragoa dela azpimarratu beharra dago. KZko 455.
artikuluak hala dio, bere lehenengo esaldian: El poseedor de mala fe abonará
los frutos percibidos y los que el poseedor legítimo hubiera podido percibir
(…).Hipotesi horretan, beraz, fede txarreko edukitzaileak jasotako fruitu
guztiak bueltatu beharko dizkio berak baino eskubide hobea duen edukitzaileari,
baita diligentziaz jokatuz gero honek jaso zitzakeen fruituak ere, espero
zitezkeenak, alegia. Azken finean, balio bat ezarriko du epaileak eta diru-
zorra bilakatuko da lehenengo edukitzaileak bigarrenari ordaindu beharrekoa.
Hala ere, in natura daudenen itzultzea galdatu dakioke.


2.-Gastuak


Gastuen artean, halaber, azpi-bereizketa bat burutzea komenigarria da:


         1. Beharrezkoak diren gastuak: garaitua izan den edukitzaileak gauza
            kontserbatzeko egin behar izan dituen gastuen balioa jasotzeko
            eskubidea izango du, fede onekoa zein txarrekoa izan (KZko 453.I
            art.: Los gastos necesarios se abonan a todo poseedor; pero sólo el
            de buena fe podrá retener la cosa hasta que se le satisfagan).
            Erretentzio-eskubidea izango du edukitzaileak ordainketa burutu
            arte.
         2. Gastu erabilgarriak: gastu hauek hobekuntzak dira, ez gauza
            kontserbatzeko egin beharrekoak. Hobekuntzak soilik ordainduko
            zaizkio fede oneko edukitzaileari. KZko 453.II artikuluak hala dio:
            Los gastos útiles se abonan al poseedor de buena fe con el mismo
            derecho de retención, pudiendo optar el que le hubiese vencido en
            su posesión por satisfacer el importe de los gastos, o por abonar
            el aumento de valor que por ellos haya adquirido la cosa.Balio hau
            gastu horiek ordaintzeko momentuan kalkulatu beharko da, eta
            hobekuntzek momentu horretan existitu behar dute, bestela ez da
            ordainketarik egongo (KZko 458. art.). Halaber, kontuan hartzekoa
            da KZko 456. artikuluak dioena: Las mejoras provenientes de la
            naturaleza o del tiempo ceden siempre en beneficio del que haya
            vencido en la posesión.Kasu honetan ere erretentzio-eskubidea
            izango du lehenengo edukitzaileak.
         3. Luxuzko gastuak: gastu hauek ez zaizkio edukitzaileari ordaintzen,
            nahiz fede onekoa zein txarrekoa izan. Hala ere, ius tollendia
            onartzen zaio edukitzaileari, hots, egin dituen luxuzko gastu edo
            hobekuntza horiek erretiratzeko eskubidea, betiere objektuak
            kalterik jasaten ez badu erretiratze hori dela eta. Edozelan ere,
            KZko 454. artikuluari erreparatu behar diogu: Los gastos de puro
            lujo o mero recreo no son abonables al poseedor de buena fe; pero
            podrá llevarse los adornos con que hubiese embellecido la cosa
            principal si no sufriere deterioro, y si el sucesor en la posesión
            no prefiere abonar el importe de lo gastado.Beraz, edukitza lortu
            duen bigarren edukitzaileak izango du aukeratzeko beta: edo berak
            eskuratzen du hobekuntza, aurreko edukitzaileari balioa emanez,
            edo, hobekuntza horiek nahi ez baditu, hark izango du beroiek
            erretiratzeko aukera, objektuari kalterik sortzen ez dion
            bitartean.


3.-Galerengatik eta kalteengatik erantzutea


Estatuko legegileak hau dio KZko 457. artikuluan: El poseedor de buena fe no
responde del deterioro o pérdida de la cosa poseída, fuera de los casos en que
se justifique haber procedido con dolo. El poseedor de mala fe responde del
deterioro o pérdida en todo caso, y aun de los ocasionados por fuerza mayor
cuando maliciosamente haya retrasado la entrega de la cosa a su poseedor
legítimo.Fede oneko edukitzaileak, beraz, doloz jokatu badu suposamendu
konkretu batean, sortutako kalteaz edo galeraz erantzungo du, eta aberastu egin
bada kalte horren ondorioz, lortutako ‘aberastasun’ hori itzuli beharko du
dirutan, bere ondaretik. Fede txarrekoak, ordea, beti erantzungo du eragindako
kalteen edo galeren aurrean, eta ezinbesteko indarrez (fuerza mayor)
sortutakoen aurrean soilik edukitza itzultzean nahita atzeratzen bada.
Erantzukizun hori arau orokorren arabera zehaztuko da (KZko 1101 eta 1106.
art.). Ezusteko baten erruz eragin badira kalteak (caso fortuito) ez da KZko
457. artikuluak xedatzen duen erantzukizunik izango (DÍEZ-PICAZO).


IX.-BIBLIOGRAFIA


-ALBALADEJO.: “Concepto, estructura y clase de posesión”, RDP, 1962, 588. or.
eta hurrengoak.
-ALONSO PÉREZ.: “Meditaciones sobre la esencia y funciones de la posesión”, La
Ley, 1986 (3), 926 eta hurrengo or.
-ATAZ LÓPEZ.: “Sobre la interversión posesoria. Notas al artículo 436 del C. c,
Roca Juanen omenezko Estudioak, Murtzia, 1989.
-DELGADO ECHEVERRÍA.: “Adquisición de frutos por el poseedor”, ADC, 1975, 551.
eta hurrengo or.
-DIEGO LORA.: Posesión y procesos posesorios, Iruñea, 1962.
-DÍEZ-PICAZO.: “Posesión y contrato de obra”, Batlle Vázquezen omenezko
Estudioak, Madril, 1978.
-ESPÍN CÁNOVAS.: La adquisición de la posesión inmaterial en el Derecho
español, Salamanca, 1965.
-GARCÍA VALDECASAS.: “La doble naturaleza de la posesión”, ADC, 1954, 309. eta
hurrengo or.
-GORDILLO CAÑAS.: “Servidor de la posesión e interdictos”, Beltrán de Heredia
Castañoren omenezko Estudioak, Salamanca, 1984.
-HERNÁNDEZ GIL.: La función social de la posesión, Madril, 1967.
-IGLESIAS CUBRÍA.: “De nuevo sobre la naturaleza jurídica de la posesión”, RDP,
1949, 630. eta hurrengo or.
-JORDANO BAREA.: “Una relección sobre la posesión, ADC, 1986, 1.035. eta
hurrengo or.
-LALAGUNA DOMÍNGUEZ.: “Adquisición de la posesión de bienes hereditarios”,
RGLJ, 1988, otsaila, 159. eta hurrengo or.
-MIQUEL GONZÁLEZ.: “Observaciones sobre la buena fe”, Roca Juanen omenezko
Estudioak, Murtzia, 1989.
-VALLET DE GOYTISOLO.: “La concurrencia de varias posesiones sobre una misma
cosa mueble”, RGLJ, 1974, 545. eta hurrengo or.
49




