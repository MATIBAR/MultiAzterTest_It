









4. GAIA. INFORMAZIO- ETA ADIERAZPEN-ASKATASUNEN MUGAK (BEREZIKI, IDEOLOGIA
ADIERAZTEKO ASKATASUNARENAK)

4.1. ADIERAZPEN- ETA INFORMAZIO-ASKATASUNEN MUGAK: IKUSPEGI OROKORRA

Konstituzioaren 20.4 artikuluak zehazten ditu zeintzuk diren adierazpen- eta
informazio-askatasunenmugak(egiatan, 20. artikuluan jasotzen diren eskubide
guztienak adierazten ditu, sekretu profesionala, kontzientzia-klausula,
informazioa jasotzeko eskubidea, eta abar barne). Mugok honako hauek dira:

- Konstituzioaren I. Tituluan aitortutako eskubideen errespetua;

- Aurrekoak garatuko duten legeek diotena;

- Batez ere, ohorerako eskubidea, intimitaterako eskubidea eta norberaren
irudirako eskubidea.

- Gazteen eta haurren babes-eskubidea.

Aurreko mugen katalogoa nahiko zabala da. Bi mailako zehaztapenak bereiz
daitezke. Batetik, muga tipikoak eta bakartuak, esaterako, ohorea, intimitatea,
norberaren irudia edo gazteen eta haurren babesa. Bestetik, Konstituzioaren I.
Tituluko beste eskubideei eta horiek garatuko dituzten legeei aipamen generikoa
egiten zaie. Eskubide horietatik asko Konstituzioaren 20. artikuluan jasotzen
direnekin gatazkan sartzea ezinezkoa bada ere (adibidez, ezkontzeko eskubidea,
32.1 art., edo etxebizitza izateko eskubidea, 47. art.), bakoitzak analisi
banakatua eskatzen du. Egindako igorpen horren zabalak ez du bereizten eskubide
mailen artean (I. Tituluaren barruan babes-maila ezberdina duten eskubideak eta
askatasunak, hala nola gidatzeko printzipioak daude). Horrez gain, arauen
hierarkia-sistemarekin ere ez dator bat.

Konstituzio Auzitegiaren ustez (2/1982 Epaitik,fruitu-dendaren aurreko
elkarretaratzea),Konstituzioaren 20.4 artikuluko mugei buruzko zerrenda luzea
ez da itxia edo ezin eztabaidatuzkoa, ez danumerus clausus-a. Interpretazio
hori eztabaidagarria da muga berriak jartzeko aukeraren ondorioz 20.4
artikulua, neurri handi batean, ez baita beharrezkoa izango.Askatasun horien
mugak, Konstituzio Auzitegiaren hitzetan, Konstituzioak jasotzen duen beste
balore edo ondasun juridiko bat babestu beharretik etor daitezke, 20.4
artikuluan agertu ez arren. Horren adibide izango lirateke epaileen
independentzia (117.1 art.), funtzionarioen bateraezintasun-sistema (103.3
art.) edo Estatuaren segurtasuna eta defentsa (105.b) art.).

Ikuspuntu logiko batetik Konstituzioaren 20.4 artikuluaren interpretazio ezin
eztabaidatuzkoa eta itxia defendagarriagoa izango bazen ere (hala nola
komunikazio-askatasunen aldekoagoa), horrek ere, egiten den igorpen generikoa
kontuan izanda, aplikaziorako arazo garrantzitsuak planteatzen ditu. Egia da,
irizpide horrekin bat, Estatuaren segurtasuna ez litzatekeela izan beharko
adierazpen- eta informazio-askatasunen muga, baina gizaki ororen askatasunerako
eta segurtasunerako eskubidea Konstituzioaren 17.1 artikuluan jasotzen da (eta
hura bakarkakoen segurtasun guztien batuketaren nolabaiteko isla izango
litzateke). Konstituzioaren 16.1 artikuluak ere ideologia-askatasunaren
agerbideen (ideien adierazpen-askatasuna mota bat izango litzateke) muga gisa
legez babestutako “ordena publikoa” (Konstituzioaren 20.4 artikuluan jasotzen
ez dena) aipatzen du. Epaileen independentzia berez ez da informazio-
askatasunaren muga, baina defentsarako eskubidea edo errugabetasun-presuntzioa
kaltetuak gerta daitezke (Konstituzioaren 24.2 art.). Auzitegi Gorenak,
adibidez, adierazi du “Konstituzioaren 132.1 artikuluak Estatuari agintzen dio
jabari publikoko ondasunen erregimen juridikoa arautzea, eta horien artean
itsasokoa, eta erregimen horrek zenbait eremutan informaziorako eskubidea muga
dezake ingurumen- eta paisaia-arrazoiak direla eta, herritarrek horietarako
eskubidea ere badute eta, Konstituzioaren 45.1 artikuluari jarraiki” (AGE 1996/
Ar. 7969,Publizitatearen Enpresen Federazioa v. Kostaldeko Erregelamendua).
Ikus daitekeenez, Konstituzioaren 20. artikuluko muga justifikatzeko,
informazioa non igorri den izan da kontuan (Auzitegi Gorenarentzat publizitatea
igortzea informaziorako eskubidearen egikaritza da, hori –gutxienez–
eztabaidagarria bada ere), eta hortik Konstituzioaren 45. artikulura jotzeko
beharra (ingurumenerako eskubidea). Konstituzioaren 20.4 artikuluko zerrendaren
interpretazio itxi eta ezin eztabaidatuzkora jo gabe ere, bere ahalezko
eraginkortasuna zalantzan geldituko litzateke I. Tituluan erabat zabalak diren
eskubideak eta printzipioak, esaterako 25.1 artikulukoak (legezkotasun penal
eta administratibo printzipioa) edo 17.1 artikulukoak (askatasunerako eta
segurtasunerako eskubideak) jasotzen baitira. Horiekiko –adibidez– informazio-
portaera baten tipifikazio penala edo administratiboa kokatzea zaila da,
edukiari dagokionez bederen.

Konstituzio Auzitegiaren eratze zabal horrekGiza Eskubideen Europar Auzitegiak
ezartzen duen eskubideen mugen interpretazioarekin nolabaiteko kontraesana
planteatzen du. Organo judizial horrentzat Giza Eskubideen Europar Hitzarmenean
bermaturiko eskubideren bati salbuespenen bat jartzen dion edozein klausula era
murriztailean interpretatu behar da. Horren arabera, salbuespen-klausuletan
jasotzen ez den beste irizpiderik ez du onartzen eskubidearen murrizketa
justifikatzeko (GEEAE, 1978ko irailaren 6koa,Klass eta beste batzuk v.
Alemania). Konstituzio Auzitegiak ez ditu era berean interpretatzen oinarrizko
eskubideei jarri ahal zaizkien mugak.

Konstituzio Auzitegiaren interpretazioak ondorio praktiko garrantzitsuak
ditukomunikatzeko askatasunak mugatuko dituen arau orok Konstituzioaren
euskarri zehatza izan behar du eta(mugen ezin eztabaidatuzko interpretazioaren
alde egingo balitz, babes hori Konstituzioaren 20.4 artikuluan bilatu beharko
litzateke).

Irainak eta kalumniak moduko delituak (Kode penalean jasotzen direnak)
ohorerako eskubidearen babesean oinarritzen dira; telebistan ordutegi jakin
batzuetan indarkeria- eta pornografia-igorpenen mugak, gazteen eta haurren
babes-eskubidean; eta, itsasaldeko jabari publikoan publizitatea jartzeko
debekua, ingurumenerako eskubidean. Baina beste kasu batzuetan ez da erraza
euskarri hori aurkitzea. Adibidez, ezkutuko inprimakiak delakoaren delitua
(argitalpenen forma-aldeko zenbait betebehar ez betetzea –inprimatze-oina eta
antzekoak– zigortzen zen eta Konstituzioarekin bat justifikaziorik gabe),
zorionez 1995ean desagertu zen. Eta antzeko zerbait esan daitekeprentsaren
astelehen goizetako zabaltze orokorradebekatzen zuten erregelamendu mailako
arauei buruz ere, konstituzio-kontrakotzat jo zirenak 20. artikuluaren
funtsezko edukia ez betetzeagatik, ez baitzegoen loturarik Konstituzioan
jasotako inolako mugarekin (KAE 77/1982,astelehenetan prentsa banatzea).
Gabezia bera sumatzen dalege-gordailu zenbakirik gabeedo Administrazioaren
aurrean aleak depositatu gabe liburuak, aldizkariak, egunkariak, argitalpenak,
eta abar banatzeagatik jar daitezkeen administrazio-isun ekonomikoetan (lege-
gordailuari buruzko uztailaren 29ko 23/2011 Legearen 18. art.).

Konstituzioaren 20.4 artikuluaren ezin eztabaidatuzko interpretazioaren alde
egingo balitz, Konstituzioaren I. Tituluko “eskubideen” aipamen zuzenak zaildu
egingo luke Estatuaren segurtasunean, ordena publikoan (soziala zein
ekonomikoa), hauteskunde-gardentasunean, eta abarrean oinarritutako legezko
mugekin lotzea, ondasun edo balore horiek ez baitira artikulu horretan jasotako
konstituzio-eskubideak (eta ez dira ondo sartzen beste kasuetan). Salbuespen
bat egon daiteke, nahiz eta analisia kasu bakoitzean egin beharko den: I.
Tituluko eskubideren batekin duen loturagatik muga justifikatzea (adibidez,
merkatu-ekonomia batean ordena publiko ekonomikoa enpresa-askatasunaren
defentsarekin –Konstituzioaren 38. art.– edo hauteskundeen gardentasuna
sufragiorako eta parte hartzerako eskubideen bermeekin –Konstituzioaren 23.
art.–).

Bestetik,Giza Eskubideen Europar Hitzarmenaren 10.2 artikuluak Konstituzioak
20.4 artikuluan jasotzen dituen baino muga gehiago aipatzen ditu, are gehiago,
ondasun edo balio gehiago. Ez litzateke bat etorriko Giza Eskubideen Europar
Hitzarmenarekin Estatuko ordenamenduak (konstituzioz, legez edo erregelamenduz)
Hitzarmenaren 10.2 artikuluan aipatzen ez den informazio- eta adierazpen-
askatasunen mugaren bat onartzea.

Baina Konstituzioaren 20. artikuluak Giza Eskubideen Europar Hitzarmenaren 10.
artikuluak baino babes estandar altuagoa jar dezake komunikatzeko
askatasunentzat.Informazio-askatasunak, adibidez, barne ordenamenduan Giza
Eskubideen Europar Hitzarmenak adierazten dituen baino murrizketa edo muga
gutxiago izan ditzake. Kasu horretan, Giza Eskubideen Europar Hitzarmenaren 10.
artikuluak ez du berez gaitzen edo legitimatzen barne Zuzenbideak bereganatzen
ez duen murrizketa edo mugarik. Hori gertatzen da,adibidez,moralarekin
(Konstituzioak aipatzen ez duen kontzeptua baina bai Giza Eskubideen Europar
Hitzarmenaren 10.2 artikuluak). Muga hori behin aplikatu da Konstituzio
Auzitegiaren 62/1982 Epaian (“A ver” Liburuaren kasua). Hala ere, Konstituzio
Auzitegiak egiten duen interpretazioa okerra da eta doktrinak gogor kritikatu
zuen. Giza Eskubideen Europar Hitzarmenak Estatuei uzten die, baina ez ditu
derrigortzen, adierazpen- eta informazio-askatasunak modulatzea aurreikusitako
mugen arabera. Hitzarmenak oinarrizko eskubideen babeserako gutxiengoen
estandarra ezartzen du eta horren aplikazioak ez du gaitzen barne Zuzenbideko
konstituzioak aurreikusten ez dituen muga gehiago sartzeko.

Nabarmendu beharra dago, artikuluak berak aintzatetsi duela, Konstituzioaren I.
Tituluko eskubideen artean, ohorerako, intimitaterako eta norberaren irudirako
eskubideak direla informazio-askatasunaren egikaritzarekinmaizagogatazkak
izango dituztenak (hortik “bereziki” esapidearen erabilera). Horiei analisi
bakartuago eskainiko zaie hurrengo gaietan.

Era berean, Konstituzioaren 20.4 artikuluko adierazpen- eta informazio-
askatasunen muga gisaI. Tituluko eskubideak “garatuko duten legeek diotena”
erreferentzia zentzu hertsian ulertu behar da. Igorpen horrek ez du berea
egiten –besterik gabe– garapenezko legediaren edozein eduki, lege horiek,
besteak beste, Konstituzioaren 20. artikuluko funtsezko edukia errespetatu
behar dute eta.

Laburbilduz, Konstituzioaren 20. artikuluko oinarrizko eskubideen birtualtasuna
mugatu ahal izateko,mugak legeren batean aurreikusi behar dira, Konstituzioak
babesten duen ondasun baten defentsarako erabili behar dira eta ezingo diote
eskubideari proportzionaltasunik gabe eragin. Baina gatazka ez da zertan beti
eskubide horien egikaritza librearen aurka ebatzi behar. Gaia ezagutuko duen
epaileak edo auzitegiak, lehenik eta behin,kasu zehatzean aipatutako
eskubidearen eta bere mugen arteko haztapena eginbeharko du (Estatu Batuetako
Zuzenbidean“balancing”deitzen dena). Horren arabera zehaztuko da kasu
bakoitzean gailenduko dena.

Haztapenik ez egiteak, halabeharrez kasuistikoa izan behar dena, berez dakar
Konstituzioaren 20. artikulua urratzea (KAE 104/1986,Soriako Alkatea v. Soria
Semanal). Egin den haztapena onargarria izan dadin Konstituzio Auzitegiak
gatazka mota bakoitzeko zehaztutako irizpideen gaineko hausnarketa egin beharko
du: informazioaren gizarte-interesa, egiazkotasun maila, mespretxuzko
adierazpenik ez egotea, eta abar. Irizpide horiek ez dira berberak gatazka
bakoitzean. Esaterako, egiazkotasunak ez du paper nabarmenik jokatzen
adierazpen-askatasunaz baliatzen egindako diskurtso bat aztertzen bada, baina
bai egitateen informazio librea egikaritzean; edo interes publikoa gizabanakoei
buruzko albisteetan frogatu egin behar da, baina delituei buruzko
informazioetan, adibidez, ez da horrenbesteko intentsitatea eskatzen. Beraz,
mugek ere badituzte aplikaziorako mugak. Irizpide multzo horri (funtsean,
albistearen interes publikoa eta bere egiazkotasuna) doktrinaren zati handi
batek Konstituzioaren 20. artikuluko eskubideen“barne-mugak”deritze, hau da,
oinarrizko eskubidearen egikaritza zuzenerako betekizunak. Horiekin
batera,“kanpo-mugak”egongo lirateke, hots, eskubidearen mugak, Konstituzioaren
beste ondasun edo baloreak babesten dituztenak eta –oro har– hirugarren
tituludunenak direnak.

4.2. IDEOLOGIA ADIERAZTEKO ASKATASUNAREN MUGAK

Puntu zehatz honetan ideiak edo judiziozko balorazioak adierazteko askatasuna
dago aztergai (Konstituzioaren 20.1.a) art.). Erantzun beharreko arazoa honako
hau da: ea ideia guztiak juridikoki onargarriak diren edo publikoki adieraz
ezin daitekeen ideiarik badagoen. Giza Eskubideen Europar Auzitegiak behin eta
berriz adierazitakoa da abiapuntua, haren ustez ez baitira ideia ez
kaltegarriak bakarrik babestu behar, baizik eta iritzi dominatzailea zauritzen,
harekin talka egiten edo kezkatzen dituztenak ere (GEEAE, 1976ko abenduaren
7koa,Handyside).

Lehen arazoa, garrantzitsua gainera, eta oraindik erabat argitu ez
dena,Konstituzioaren 16.1 artikuluaren (iritzi-askatasuna) eta 20.1.a)
artikuluaren (ideiak adierazteko askatasuna) arteko erlazioada. 16.1 artikuluak
ideologia-askatasunaz hitz egiten duenean, horren agerbideen muga bakarra
ordena publikoa gordetzea izango dela adierazten du. Horren arabera, erlazioak
bi interpretazio izan dezake: a) “ordena publikoa gordetzea”, ideiak
adierazteko askatasunaren kasuan, Konstituzioaren 20.4 artikulukoei gehitu
beharreko beste muga bat da (ez du gauza gehiegirik gehitzen, Konstituzio
Auzitegiaren ustez 20.4 artikuluko mugak ez baitira ezin eztabaidatuzkoak); edo
b) 20.4 artikulukomugak(edo Konstituzioko beste balore edo
ondasunenak),ideologia adierazteko askatasunaren kasuan, “ordena publikoa
gordetzea” arriskuan dagoenean soilik aplikatu ahal izango dira. Gaiari buruzko
Konstituzio Auzitegiaren jurisprudentziarekin bat (eskasa izan arren), azken
hori dirudi interpretaziorik zuzenena.

Azken aukera hori da Zuzenbide anglosaxoian aplikatzen dena.Gorrotoaren
diskurtsoadelakoan (“hate speech”) (diskurtso arrazistak, diskriminatzaileak,
belizistak, indarkeriazkoak, xenofoboak, eta abar), diskurtsoak, kasu zehatz
batean, pluraltasun ideologikoari behar zaion errespetuarekin bateragarri den
modu batean ideiak adierazteko askatasunaren mugak urratzen dituen
zehazteko,ordena publikoa nahasteko edo indarkeria bultzatzeko arrisku argi eta
berehalakoaren irizpidea(“clear and present danger doctrine”) erabiltzen da.

Irizpide horrek (Estatu Batuetako Auzitegi Gorenaren jurisprudentziatik
inportatu dena) Konstituzioaren 16.1 artikuluan bertan izango luke euskarria.
Era horretan, adierazi diren moduko iritzi eta ideia gorrotagarrien
adierazpenak (arrazistak, xenofoboak, diskriminatzaileak, eta abar), edukiaren
ikuspuntutik baino, adierazpenak egin diren “denbora, lekua eta moduaren”
arabera kontrolatu beharko lirateke. Inguruabar horien arabera, adierazpen-
askatasunak diskurtsoa babestuko luke edo ez.

Bainaordena publikoa kontzeptuabera modu hertsian ulertu behar da, adierazpen-
askatasuna edonola mugatzeko erabilia izan ez dadin. Kontzeptuak eduki
materiala dauka: pertsonak edo ondasunak arriskuan jarriko ez dituen egitatezko
egoera babestea. Horrela ulerturik, bizitzeko eskubidea edo osotasun fisikorako
eskubidea (Konstituzioaren 15. art.) edo jabetza-eskubidea (Konstituzioaren
33.1 art.) moduko I. Tituluko eskubideekiko lotura agerian dago. Ordena
publikoaren muga informazio-jardueretara aplikatzeak zenbait xede du:
indarkeriaz egindako edo arriskutsuak diren portaerak ekidin; delituak eta
faltak prebenitu; eta –batez ere– herritarren oinarrizko eskubideen egikaritza
legitimoa bermatu. Baina adierazpen-askatasunaren eta ordena publikoaren arteko
gatazketan ezin daitezke gizartearen edo erakundeen defentsaren eskakizunak
aurreratu oraindik horiek ez badaude benetako arriskuan.

Azaldu den lehenengo alderdiari dagokionez (indarkeriaz egindako edo
arriskutsuak diren portaerak ekidin), adierazpen-askatasunean gehien erabiltzen
den mugetako bat da. Holmes epaileak (Estatu Batuetako Auzitegi Gorenekoak)
adierazi zuenez, hark ez du legitimatzen norbaitek, bere babespean, jendez
betetako antzoki batean “sua” hitza oihukatzeko. Hain zuzen, antzeko portaera
Herri-Segurtasuna Babesteko otsailaren 21eko 1/1992 Legean egongo litzateke,
horren 23.h) artikuluak arau-hauste larritzat jotzen baitu (hirurehun eurotik
hogeita hamar mila euro arteko isunarekin zigor daitekeena) “publikoaren artean
herri-segurtasuna nahasten edo nahas dezaketen erreakzioak probokatzea”.
Portaera hori delitua ere izan daiteke (Kode penalaren 558. art., ordenaren
nahasmendu larria kirol- edo kultura-ikuskizun bat dela eta). Ildo berean
ulertu behar da Kirolaren urriaren 15eko 10/1990 Legearen 66.1 artikuluak
aurreikusten duena: “kirol-ikuskizunetan indarkeria bultzatzen duten pankartak,
sinboloak, ikurrak edo legendak sartzea eta erakustea” debekaturik dago.

Zeintzuk izango dira berez onargarriak ez diren ideiak, hots, adieraziz gero
adierazpen-askatasunaren egikaritza legitimoaren adierazgarri ez direnak?

a) Lehenik eta behin, ez dira adierazpen-askatasunaren egikaritza legitimoa
zenbait subjekturen mespretxua, iraina, laidoa edo antzekoak hedatzen dituzten
ideiak edo balorazioak.Adierazpen-askatasunak ez du bere baitan hartzen
iraintzeko eskubidea. Kasu horretan ez dago zalantzarik eta muga horren
justifikazioa bake osoz onartzen da, adierazpen horiek (irainak oro har),
geroago aztertuko den Konstituzioaren 20.4 artikuluko ohorearen muga generikoan
sartzen baitira (KAE 105/1990,J.L. Roca v. J.M. García). Mespretxua dakarten
adierazpenak ez dira onargarriak ezta ere eztabaida politikoan, edozein dela
bere izaera. Hala ere, Konstituzio Auzitegiakez du eskatzen ordena publikoa
nahasteko arriskuairain horien atzetik joateko.

b) Bigarren pausuaohorearen babesa talde generikoetara, giza taldeetara
irekitzeaizan da. Horrek adierazpen-askatasunaren eremua gehiago itxi du.
Konstituzio Auzitegiak eta Giza Eskubideen Europar Auzitegiak onartu dute ez
iritzi-askatasunak ez eta adierazpen-askatasunak ere ez dutela bere baitan
hartzen izaera arrazista edo xenofoboa duten agerbide, adierazpen edo
kanpainak.

Era horretan, ezinezkoa da historiaren edo munduaren ezagutza jakin bat
adieraztea, pertsonak edo taldeak mespretxatzeko edo diskriminatzeko nahitako
animoarekin egiten denean haien egoera edo inguruabar pertsonal, etniko edo
soziala dela-eta (KAE 214/1991,Violeta Friedmann v. Leon Degrelle). Borreroen
apologia (naziez ari da), horien irudia zeruratzen eta egitateak justifikatzen,
horren bidez biktimak umiliatzen direnean, ez da adierazpen-askatasunean
onargarria (KAE 176/1995,“Hitler=SS” komikiaren argitalpena).

Zenbait talde generikoren ohorearen babesari dagokionez (edo duintasunarena,
edo sentimenduena), legegilea Konstituzio Auzitegia baino urrutirago joan zen.
1995eko Kode penalean delitu gisa tipifikatu zentalde jakinengana (bereziki
arraza edo jatorri etnikoa aintzat hartuz) zuzendutako irainak, genozidioen
justifikazioa eta ezeztatzea (biktimentzat duten esanahia dela eta), erlijio-
sentimenduei erasoa eta zenbait elkarte politikori eta horien sinboloei idoi
egitea(Kode penal zaharragoetan portaera horietako batzuk aurretik delitu
baziren ere, partzialki gutxienez).

4.3. DISKURTSO ARRAZISTA ETA DISKRIMINATZAILEAREN DEBEKUA

1995ekoKode penaleandelitua da (urte batetik hiru arteko espetxeratze-
zigorrarekin eta sei hilabetetik hamabi arteko isunarekin zigortzen da) taldeen
edo elkarteen inguruan faltsuak direla jakinda edo egia ausartegi mespretxatuz,
informazio iraingarriak hedatzea, baldin eta informaziook horien ideologia,
erlijio nahiz sinesmen, edota kideen etnia, arraza, nazio-jatorri, sexu, sexu-
joera, gaixotasun edo elbarritasunari buruzkoak badira (Kode penalaren 510.2
art.). Zigor berbera ezarriko zaie talde edo elkarte horien aurkako
bereizkeria, gorrotoa edo indarkeria eragiten badute (Kode penalaren 510.1
art.).

Diskurtso arrazista ez ezik, beste mezu diskriminatzaileek ere (matxistak,
sexistak, eugenesikoak edo antzekoak) ez dute ideologia adierazteko
askatasunaren babes juridikoa. Arazoa debeku penal horren irispena zehaztean
datza, nahitaez hedatu den mezuaren analisi kasuistikoarekin lotu beharko dena.
Ez da nahikoa izango herrien, etnien edo taldeen akatsen (bidezkoak diren ala
ez aintzat hartu gabe) neurriz kanpoko orokortasun (benetakoak ala
gezurrezkoak) oiesa (ijito nagiak, judu lukurariak, eta abar) delitua egin dela
ulertzeko.Penalistaaskoren ustetan, artikulu horien aplikazioa (510.2
artikuluarena ere) egokia izan behar da beste batzuk kaltetutako
herriarenganako etsaitasuna edo horien aurka delitua egiteko bultzada zuzena
sortzeko. Edo, beste hitz batzuetan esanda, apologia (Kode penalaren 18. art.)
egon behar dela aldarrikatzen dute, hau da,delitua egiteko bultzada zuzena
(horren arabera, zaila izango litzateke portaera biak bereiztea: 510.2
artikulukoa eta 510.1ekoa). Doktrina penalistaren zati handi batentzat,
interpretazio hori onartuko ez balitz, artikuluaren bi atalen konstituzio-
kontrakotasuna planteatuko litzateke. Eta ez bakarrik tipifikazioak adierazpen-
askatasunaren edukia urratuko lukeelako, baizik eta Zuzenbide penalaren parte
hartzearen hesia larregi aurreratuko litzatekeelako, Kode penalak berak uzten
duena baino gehiago, eta era horretan zalantzan jarriko litzatekeelako
gizartearentzat ezin desiratuzko diren portaerei aurre egiteko Zuzenbide
penalak duen“ultima ratio”irizpidea.Auzitegi Gorenak onartu du(AGE, 2011ko
apirilaren 12koa,Kalki liburu-dendako erantzuleen absoluzioa) Kode penalaren
510. artikulua aplikatu ahal izateko ekintza zehatzak egiteko bultzada zuzena
egon beharreko eskakizun hori, eta babestutako taldeetako kideen aurka
diskriminazioa agerian jartzen duen gorrotoz edo indarkeriaz joatea eskatu izan
du, nahiz eta auzitegi batzuk oraindik herabeak izan hori onartzerakoan, uste
dutelako adierazitako delituak “arrisku abstraktukoak” direla, hau da, nahikoa
dela gorrotoa sorraraztearekin delitua egin dela ulertzeko, eta “diskurtsoaren
eraginez horren hartzaileak bere portaera aldatzea ez da beharrezkoa”
(Manresako Auzitegi Penalaren 2011ko azaroaren 11ko Epaia,Vic-eko islamdar
komunitatea v. Plataforma por Catalunya).

Giza Eskubideen Europar Auzitegiak, bere aldetik, delitu horiek aplikatzerakoan
betekizun ez horren hertsiak erabiltzen ditu. Praktikan nazio-, arraza- edo
erlijio- bereizkeriarako probokazioa zigortu izan da hautatutako ordezkari
batek Israelgo nekazal produktuei boikota egitea eskatzeko egindako deialdiaren
kasuan. Jarrera horren zigor penala Giza Eskubideen Europar Hitzarmenaren
aurkakoa ez zela ulertu zuen (GEEAE, 2009ko uztailaren 16koa,Willem v.
Frantzia). Era berean, era horretako delitutzat jo da alderdi politiko batek
aurrera eramandako immigrazioaren aurkako propaganda gogorra (honako hauen alde
egiten zuen: nazio- eta europar-lehentasuna, aberriratze neurriak garatzea,
banandutako gizarte-aseguruak sortzea, panfleto batean “Koranak dio: fedegabea
hil ezazu” baieztatzea, eta abar).Giza Eskubideen Europar Auzitegiarentzat,
gorrotoa bultzatzeak ez du ezinbestez eskatzen indarkeria-ekintza edo delitu
baterako deia. Biztanleriaren multzo baten aurka irainez, irrigarri utziz edo
difamazioz egindako erasoak, edota haien aurkako bereizkeria bultzatzea nahikoa
da diskurtso horien aurka jarduteko(GEEAE, 2009ko uztailaren 16koa,Féret v.
Belgika). Erabaki horrek gehiengoarekin bat ez datorren hiru epaileren iritzia
du. Horientzat doktrina horrek babeserako hesia aurreratzen du (semaforoa
oraindik gorria ez dagoenean gelditzen ez den gidaria zigortzen da). Irizpide
bera (ez da beharrezkoa indarkeriaren bultzada zuzena diskurtso
diskriminatzailea penalki jarraitzeko) aplikatu izan da mezu homofoboen kasuan
ere (GEEAE, 2012ko otsailaren 9ko Epaia,Vejdeland v. Suedia).

Estatuek ez dituzte erabili behar diskurtso arrazistak eta xenofoboak mugatzen
dituzten arauak Estatuaren beraren politikaren aurka zuzendutako kritikak
zigortzeko. Kasu zehatzean, Turkiako herritar bat zigortu zen “turkizidadearen”
aurka aritu zelako Estatuko erakundeak kritikatu zituenean armeniarren
genozidioa ezeztatzeagatik. Zigor hori Giza Eskubideen Europar Hitzarmenaren
aurkakoa dela ulertu zen (GEEAE, 2010eko irailaren 14koa,Dink v. Turkia).

Kode penalaren 510.2 artikuluak, horiez gain,aplikaziorako beste arazo
batzukplanteatzen ditu. Adibidez, taldeen edo elkarteen inguruan, faltsuak
direla jakinda edo egia ausartegi mespretxuz, “informazio iraingarriak”
hedatzea, baldin eta informaziook horien ideologia, erlijio nahiz sinesmen,
edota kideen etnia, arraza aipatzen du. Badirudi, horren bidez gehiago egozten
direla “egitateak” “judiziozko balorazioak” baino (hori adierazi du, adibidez,
Bartzelonako Entzutegi Nazionalaren 2013ko otsailaren 1eko Epaiak,Europar
Estatu Nazional alderdiaren kasua). Irain delitua egitateen baieztapenen zein
judiziozko balorazioen bidez egin badaiteke ere, Kode penalaren hitzez
hitzezkoak azken horiek 510.2 artikuluaren aplikazio-eremutik kanpo utz ditzake
(ordena publikoa nahastearen arriskua egon arren). “Nazio-jatorriari” egiten
zaion aipamenaren inguruan ere bestelako jarrerak daude, batzuen ustez
Konstituzioan eta Autonomia-Estatutuetan aurreikusten diren “nazionalitateak”
ere kontuan izan beharko lirateke eta.

“Fuengirolako imana”kasu ezagunean, Bartzelonako 3. Epaitegi Penalak, 2004ko
urtarrilaren 12ko Epaian, Kode penalaren 510. artikulua aplikatu zion
(bereizkeria bultzatzeagatik) lider erlijioso musulman bati, argitaratutako
liburu batean (La mujer en el Islam) emakumeei aztarnarik utzi gabe nola jo
behar zitzaien gomendatzen zuelako. Delitu hori egiteagatik hamabost hilabeteko
espetxeratze-zigorra ezarri zitzaion (gero, atzera egite polemiko baten
ondoren, zigorra giza eskubideei eta Konstituzioari buruzko ikastaro batez
ordeztu zitzaion).

Ikus-entzunezko hedabideetan, martxoaren 31ko 7/2010 Legeak, Ikus-Entzunezkoen
Komunikazioari buruzkoak, adierazten du (4.2 art.) ikus-entzunezko
komunikazioak ezingo duela inoiz ere, jeneroa edo izaera pertsonal edo
sozialeko beste inguruabar batzuk direla eta, gorrotoa edo bereizkeria bultzatu
eta begirunea izan behar duela giza duintasunarekiko eta Konstituzioaren
baloreekiko, bereziki, emakumeen berdintasun-ezaren alde egiten duten jokaerak
baztertuz. Argi eta garbi,jaiotza, arraza, sexua, erlijioa, nazionalitatea,
iritzia edo beste inguruabar pertsonal edo sozialak direla eta, gorrotoa,
mespretxua edo bereizkeria bultzatzen duten edukien emanaldiak, hala nola,giza
duintasuna urratzen edo emakumearen irudiari tratu txarra edo
diskriminatzaileaematen dioten merkataritza-komunikazioak,arau-hauste oso
larriakdira, eta horiek egiteagatik milioi bat euroko, telebistaren kasuan, eta
berrehun mila euroko, irratiaren kasuan, isunak jar daitezke.

4.4. GENOZIDIOEN JUSTIFIKAZIOAREN DEBEKUA ETA DISKURTSO EZEZTAILEA

1995ekoKode penalaren 607.2artikuluak delitutzat jotzen zuen “ideiak eta
doktrinak hedatzen badira, edozein dela ere erabilitako bidea,
genozidioaezeztatzen edojustifikatzen dituztenak, edota delitu horiek sortzeko
eginerak babesten dituzten erregimen edo erakundeak berrindartu nahi
dituztenak” (zigorra kasu honetan urtebetetik bi urte arteko espetxeratze-
zigorra da). Kode penalaren 607.2 artikulua beste ordenamendu batzuetatik
inportatu da. Horietan jarrera ideologiko historiko errebisionistak, bereziki,
nazismoa, mantentzerakoan egin daitezkeen delituen aurrean –zentzu zabalean
ulertuta–, zenbait talderen ohorearen babesa handitzeko aurreikusi izan da.

Kode penalaren 607.2 artikuluko delituak erabiltzen dituen kontzeptuek
zenbaitarazodakarte:

1) Elementuak egiaztatzea zaila da, zenbaitetan eztabaida historiografikoak
daude eta: Zeintzuk izan dira genozidioak? Zein erregimenek babestu dituzte?
Nork eta nola erabakitzen du hori? Gehiengoaren historiografiak dioena jarraitu
behar da? Zein da hori? Noiz arte egin behar da atzera historian?

2)Delitu horren eta jurisprudentzia errepikatu baten artean kontraesanadago.
Azken horren arabera, “iritzi-askatasunaren babesean, edozein da onargarria,
irakurlearentzat okerrekoa edo arriskutsua izan badaiteke ere, baita sistema
demokratikoari berari eraso egiten diotenak ere (…) Adierazpen-askatasunak bere
baitan hartzen du hutsegiteko askatasuna, eta horrekiko beste jarrera bat
dogmatismoaren eremuan sartuko litzateke, borrokatu nahi den akatsean eroriz,
pentsaera totalitarioarekin” (KAE 176/1995,“Hitler=SS komikiaren argitalpena”).
Konstituzio Auzitegiak berak, 1995eko Kode penala onartu baino urte batzuk
lehenago, adierazi zuen “juduei eta kontzentrazio-esparruei buruzko
baieztapenak, zalantzak eta iritziak, gaitzesgarriak eta desitxuratuak izan
arren –eta benetan hala dira historian begi-bistakoa dena ezeztatzen dutelako–
adierazpen-askatasunak babesten ditu (…), ideologia-askatasunerako
eskubidearekin loturik, horiei buruz egin daitekeen balorazioa alde batera
utzita (…) gertakizunei buruzko iritzi subjektiboak eta interesatuak besterik
ez dira eta” (KAE 214/1991,Violeta Friedman v. Leon Degrelle).

3) Horrez gain, holokaustoa (adibidez) ezeztatzea zigortzea ideiak adierazteko
askatasunaren edo egitateen informazio librearen irizpideen arabera erabaki
behar izanaren inguruko galdera egin beharko litzateke. Azkena aukeratuko
balitz, egiazkotasuna eskubide horren egikaritza okerra erabakitzeko elementu
garrantzitsua izango litzateke. Eta holokaustoa ezeztatzea egitatea bada, zer
izango litzateke bere garrantzia gutxitzea, kentzea edo biktimen kopurua onartu
dena baino txikiagoa izan zela defendatzea?Giza Eskubideen Europar
Auzitegiarentzat, holokaustoa ezeztatzea besterik gabe ez da iritzi bat,
egitate bat baieztatzea baizik. Eta auzitegiek (barnekoek, nazioartekoek eta
europarrek) horren existentzia argi eta garbi “eztabaida ezin daitekeen egitate
historikoa” dela baieztatu dutenez, existentziaren aurkako baieztapenak
egiteagatik zigortu den egileari ukatu ahal zaio egiazkotasunaren frogara
joatea (informazio-askatasunaz baliatzen den beste kasuetan bezala) bere
erantzukizunaz aske gelditzeko (Giza Eskubideen Europar Batzordearen Erabakia,
2003ko martxoaren 24koa,Garaudy v. Frantzia). Hala ere, Giza Eskubideen Europar
Auzitegiak zehaztu du armenioen genozidioa publikoki ezeztatu duena penalki
kondenatzea adierazpen-askatasunaren aurkakoa dela, hori ez baita eztabaida
ezin daitekeen egitate historikoa (GEEAE, 2013ko abenduaren 17koa,Perinçek v.
Suitza).

4) Azkenik, gizartean era jakin bateko diskurtsoen aurrean zein dentolerantzia-
estandaronargarria planteatu beharko litzateke. Estandar hori aldagarria izan
daiteke unearen eta Estatuaren arabera (hortik iraganean nazismoa pairatu duten
Estatuetatik delituak mimetikoki eta modu akritikoan inportatzearen arazoa),
bai eta diskurtsoaren hedapenaren inguruabarren arabera.

Giza Eskubideen Europar Auzitegiaren 1998ko irailaren 23ko Epaiak,Lehideux eta
Isorni v. Frantzia, igarotako denboraren garrantzia (berrogeita hamar urte
baino gehiago) etaEstatu bakoitzak bere historiaren eztabaida ireki eta
seriorako duen eskubideaonartu ditu Frantziako epai penal bat baliogabetzeko
(espainiar Kode penalaren 607.2 artikuluan jasotzen den delitu baliokidea
egiteagatik). Hori Pétain mariskalaren oroimenaren aldeko elkarte batek
argitaratutako manifestu baten argitalpenaren ondorio izan zen, bertan ez
baitzen aipatzen Hitler-en erregimenarekin izan zuen lankidetza. Giza
Eskubideen Europar Auzitegiak, gainera, era horretako gatazkak ebazteko bide
zibiletara jotzearen alde egin zuen, baina gai garrantzitsu bat erabaki gabe
utzi zuen: ea portaera ezeztatzaile edo errebisionista horiek egin ezaz egin
daitezkeen (eta zigortu). Ildo beretik,Giza Eskubideen Europar Auzitegiaren
2009ko urtarrilaren 15eko Epaiaren esanetan,Orban eta beste batzuk v. Frantzia,
frantziar jeneral batek Algeriako gerrari buruzko oroitzapenen lan baten
argitaratzaileak (horretan armadaren zeregina defendatzen zen, baita torturen
legitimazioa ere) gerrako krimenen apologia egiteagatik penalki zigortzea Giza
Eskubideen Europar Hitzarmenaren 10. artikuluaren aurkakoa zen. Estatu bateko
historian gertatukoari buruz hirugarren baten lekukotasunak hedatzen lagundu
izanagatik argitaratzaileak penalki zigortuko balira, interes orokorreko
arazoei buruzko eztabaidak zailak izango lirateke, arrazoi oso serioen kasuan
izan ezik (kasu horretan gertatzen ez zena).Baina historiagilearen askatasunak
mugak ditu: metodo historikoaren funtsezko arauak. Arauok ez dira beteko,
adibidez, jatorri zalantzagarria duen agiri argitaragabe bati gehiegizko balioa
ematen zaionean pertsonai nagusien lekukotasunik ez badago (GEEAE, 2004ko
ekainaren 29koa,Chauvy v. Frantzia).

Estatu espainiarrean, Kode penalaren 607.2 artikuluak planteatzen zituen
konstituzionaltasun zalantzakKonstituzio Auzitegiaren azaroaren 7ko 235/2007
Epaiak (Europa liburu-dendaren kasua)ebatzi zituen. Konstituzio Auzitegiak
honako baieztapen hauek egin zituen:

   a. Kode penalaren 607.2 artikuluan deskribatutako portaerakiritzien igorpen
      hutsak dira, Konstituzioa oinarritzen duten balioen ikuspuntutik
      arbuiagarriak badira ere. Aurreikusitako legez kontrakoaren hitzez
      hitzezkoak ez du eskatzen proselitismo xenofobo edo arrazistaren aldeko
      ekintza positiborik, ezta genozidioa egiteko zeharkako bultzadarik ere.
      Deskribatutako portaerek ez dakarte ezta ere nahitaez genozidak
      goraipatzea edota biktimak mespretxatzea edo umiliatzea.

   a. Ezeztatzeahonako honetan datza: egitateak ez ziren gertatu edo behintzat
      ez genozidio moduan kalifikatzeko eran.Justifikazioak ez du defendatzen
      genozidioa gertatu ez zenik, baizik eta egileekin nolabaiteko
      identifikazioa abiapuntu duela, hura erlatibizatzen edo bere zuzenbide-
      kontrakotasuna ezeztatzen du.


   a. Genozidioa ezeztatze hutsa, epai positibo baten kanporatzearen bidez
      sustatzen dena, printzipioz hutsala da, ekintza kriminalarekiko
      atxikimendu baloratiboa dakarten zenbait portaerekin gertatzen ez dena.
      Ezin daiteke besterik gabe baieztatu genozidio-delitu gisa kalifikatutako
      portaera juridikoen ezeztatze guztiek gizartean bere garaian genozidio-
      delituaren biktima izan ziren taldeetako pertsonen aurkako etsaitasun
      giroa sortzea bilatzen dutenik. Beraz, aipatu jarduera Kode penalaren
      esku sartzea justifikatzen duen aurreko egoeran dago, ez baitu
      babestutako ondasun juridikoentzat balizko arriskurik sortzen. Horren
      arabera,portaera hori Kode penalean sartzeak adierazpen-askatasunerako
      eskubidearen bortxaketa dakar.


   a. Genozidioa justifikatzeari dagokionez, ondorioa beste bat da.Ez da
      konstituzio-kontrakoahorren higuingarria den delituaren justifikazioa
      zigortzea, zeharkahori egitea bultzatzea edo horrekin, kolorea, arraza,
      erlijioa, nazio- edo etnia-jatorria dela eta,zenbait talderen aurkako
      gorrotoa nolabait bultzatzea badakar. Horrela balitz, ekintza zehatz
      diskriminatzaileetan gauza daitezkeen indarkeria eta gorroto giroa sortu
      ahal izateko arriskua egongo litzateke.

Laburbilduz, Konstituzio Auzitegiarentzatgenozidioa ezeztatzea penalki
zigortzea konstituzio-kontrakoa da(Konstituzioaren 20. artikuluaren aurka
baitoa), bainajustifikazioa, portaerak kaltetutako giza taldearekiko indarkeria
edo gorrotoa sortzeko bultzada dakarrenean soilik zigortu ahal izango da.
Erabakiakkontrako lau boto partikularizan zituen (Konstituzio Auzitegian hamabi
magistratu daude). Ildo berean, Auzitegi Gorenak (bost magistratuetatik baten
kontrako botoa izan zuen epai batean) material nazia igortzen duen liburu-denda
bateko arduradunak absolbitu zituen, ideia horiek barreiatzea “delitua izango
baita, Kode penalaren 607.2 artikuluarekin bat, haiek betearazteko zeharkako
bultzada dakartenean eta hedakuntzak, formaren eta egiten den eremuaren eta
hedatzen denaren arabera, taldeen edo horien kideen aurkako indarkeria,
gorrotoa edo bereizkeria dakarten ekintzetan zehatz daitezkeen etsaitasun giroa
sortzeko benetako arriskua dagoenean soil-soilik”. Auzitegi Gorenarentzat “era
horretako ideien edo doktrinen hedakuntza dela-eta babestutako ondasun
juridikoa kalteturik gertatu ahal izateko, beharrezkoa izango litzateke, ez
bakarrik egileak publizitatea eta hirugarrenen sarbidea erraztuko duten
baliabideetara jotzea, horrekin hartzaile kopurua handiagoaren arreta lortzeko,
edo modu sakonagoan egitea, baizik eta, horrez gain, hedakuntzaren ezaugarriak
eta mezuaren edukia direla eta, lehenik eta behin, hartzaileen sentimenduak
eta, bigarrenik, ondasun haientzat arriskutsua izango den norabidean haien
portaera mugitzeko gai izan behar dute. Beraz, kontua ez da hedakuntza hutsa,
baizik eta hedakuntza babesten diren ondasun juridikoentzat benetako arriskua
sortzeko baldintzetan egitea” (AGE, 2011ko apirilaren 12koa,Kalki liburu-
dendako arduradunen absoluzioa).

Edonola ere, Europa liburu-dendaren kasuan, Giza Eskubideen Europar Auzitegiak
ulertu du liburu-saltzailearen epaiketa zuzen baterako eskubidea urratu dela,
behin Konstituzio Auzitegiak genozidioa ezeztatzea zigortzea konstituzio-
kontrakoa zela erabaki zuenean, Bartzelonako Entzutegi Probintzialak liburu-
dendaren jabea “genozidioa justifikatzeagatik” kondenatu zuelako, era horretan
akusazioaren izaera aldatuz kaltetuari horren aurrean defendatzeko aukerarik
eman gabe (GEEAE, 2013ko ekainaren 5ekoa,Varela Geis v. Espainia).

4.5. SENTIMENDU ERLIJIOSOEN BABESA

Ideologia adierazteko askatasuna ideia erlijioso zehatzak (eta, zentzu
horretan, erlijio-askatasunaren agerraldia besterik ez litzateke izango), zein
horien aurkako kritikak adierazteko bidea izan daiteke. Adierazpen-askatasuna
eta erlijio-askatasuna Konstituzioak eta Giza Eskubideen Europar Hitzarmenak
babesten dituzten oinarrizko eskubideak dira. Horienarazoa(Salman Rushdie
idazlearen “Versículos Satánicos” liburuaren edo Mahomaren karikaturen kasu
ospetsuaren esperientziek agerian jarri dutenez)erlijioei zein konfesio
erlijiosoei zuzentzen zaizkien kritiken mugakda, horiei profesa egiten dieten
taldeen sentimenduak eragin ditzakete eta.

Giza Eskubideen Europar Auzitegiak jurisprudentzia ugariadauka gai horri buruz.
Auzitegi horrentzat euren erlijioa adierazteko askatasunaz baliatzea
erabakitzen dutenek, erlijio-gehiengoaren edo gutxiengoaren kide izanik, ezin
dezakete espero kritika ororen babespean egitea. Beste pertsona batzuek euren
erlijio-sinesmena arbuia dezaketela jasan eta onartu behar dute eta, are
fedearen aurkako doktrinak. Baina muturreko kasuetan erlijio-sinesmenen aurkako
(edo ezeztatzearen) metodo zehatzetara jotzearen ondorioz, horiek izateko eta
adierazteko askatasunaz baliatzea nahi dutenei asmoa ken diezaiekete.Giza
Eskubideen Europar Auzitegiaren 1994ko irailaren 20ko Epaian,Otto-Preminger-
Institut v. Austria(Austriako tiroldar katolikoen sentimendu erlijiosoari eraso
egiten omen zien film baten bahiketa eta ondorengo konfiskazio judiziala
aztertu zen), Auzitegiak adierazi zuen adierazpen-askatasunaren betekizunen
artean hirugarrenen eskubideen aurkako erasoa dakarten adierazpenak, zein
dohainik iraingarriak direnak ekiditekoa legitimoki sar daitezkeela, horiek ez
diotenean laguntzen inolaz ere giza jeneroaren aurrerakadaren alde egiteko
eztabaida publikoari. Kontuan izan behar da erlijio katolikoa tiroldar gehienen
erlijioa dela. Filma bahitzerakoan, agintari austriarrek eskualdeko erlijio-
bakea babestearren jardun dute, bai eta norbaitzuk justifikaziorik gabeko euren
sentimendu erlijiosoaren aurkako eraso iraingarriak sentitzea ekiditearren ere.
Beraz, lehen batean,beharrezkotzat jo daiteke, zenbait gizarte demokratikotan,
gurtze erlijiosoko objektuen aurkako eraso iraingarriak zigortzea eta, are
prebenitzea, betiere ezarritako formaltasun, baldintza, murrizketa edo zigor
oro jarraitzen den xede legitimoarekiko proportzionala bada.

Aurreko ildo berean, adierazpen-askatasunaren muga gisamusulmanen sentimendu
erlijiosoakbabesten dituzten epaiak eman dira.Giza Eskubideen Europar
Auzitegiaren 2005eko irailaren 13ko Epaian,Al v. Turkia, Islamaren obra kritiko
baten egileari ezarritako zigor ekonomikoa onartu zen, barne auzitegien ustez,
Mahoma profetaren aurkako eraso iraingarria zekarren eta (hildakoekin edo
animaliekin sexu-erlazioak izatea ez zuela debekatzen baieztatzen zuen).
Aitzitik,Giniewski v. Frantziakasuan (GEEAE, 2006ko urtarrilaren 31koa),
Pariseko egunkari bateanEliza katolikoa salatzenzuen iritzi-artikulu baten
zutabegileari talde erlijioso baten difamazio publikoa egiteagatik ezarritako
kondenak adierazpen-askatasuna urratu zuela ulertu zuen. Artikuluan Elizak bere
burua egiaren jabe bakartzat zuela baieztatu zuen, bai eta honako hauek
aldarrikatu ere: antzinako aliantza berrian gauzatu zela, “antisemitismora
gidatu” zuela eta “Auschwitz-en gauzatutako ideiak ernatzeko bidea” eratu
zuela.

Gaur egun planteatzen den arazo partikularra adierazpen-askatasunak ideia
erlijioso fundamentalistak babesten dituen ingurukoa da. Giza Eskubideen
Europar Auzitegiak esku artean izan dituen kasuak islamdar
fundamentalismoarekin loturik daude.Refha Partisi Ikasuan (GEEAE, 2001eko
uztailaren 31koa) lege islamikoa (Charia) Zuzenbide erkide gisa eta komunitate
musulmanari Zuzenbide gisa ezartzeko asmoa eta gerra santua (Djihad)
bultzatzeko beharrari egindako erreferentziak,Europar Hitzarmenaren eskakizunen
eta baloreen aurkakoakdirela baieztatu zuen.Charia-k, erlijioak emandako
jainkozko dogmak eta arauak fideltasun osoz islatzean, izaera iraunkorra eta
aldaezina du. Horrentzat arrotzak dira parte hartze politikoan pluraltasuna edo
askatasun publikoen etengabeko bilakaera. Zaila da, aldi berean,
demokraziarekin eta giza eskubideekin begirunetsu izatea etaCharia-
n oinarritutako erregimen bat babestea, Hitzarmenaren baloreengandik argi eta
garbi aldentzen baita, bereziki, Zuzenbide penalaren eta prozesalaren arauen
eremuan, ordena juridikoan emakumeei erreserbatzen zaien zereginetan eta
emakumeei bizitza pribatuan zein publikoan, arau erlijiosoekin bat, uzten zaien
jarduteko eremuan.Djihaddelakoaren kasuan (Turkiako Konstituzio Gortearen
hitzetan honako hau izango litzateke: “gizartean erlijio musulmanaren dominazio
osoa lortu arte burutu beharreko gerra santua eta borroka”), Giza Eskubideen
Europar Auzitegiak “gerra santua” kontzeptuaren terminologiaren eta esanahiaren
anbiguotasuna azpimarratu du, eta bere ustez, gaiari buruzko alderdi
islamistaren buruen diskurtso publiko batzuk aztertzerakoan, diseinatutako bide
politikoan topa daitezkeen oztopoak gainditzeko indarraren erabileraren deia
sumatzen omen da. Epaitzen ari den portaeran irain maila altua dagoenean,
besteen erlijio-askatasuna ezeztatzera hurbiltzen dena, hark gizartean jasateko
eskubidea galtzen du.Karatepe v. Turkiakasuan (GEEAE, 2007ko uztailaren 31koa),
Auzitegiak dioenez, politikari batek egiten duen balore erlijioso hutsetan
egituratzen den gizartearen defentsa publikoa, musulmanak herritarren zati
baten aurkako “haserrea, ezinikusia eta gorrotoa” eustera bultzatuz,
Hitzarmenak babesten ez duen desobedientziarako bultzada da.

Müslüm Gündüzkasuan (GEEAE, 2003ko abenduaren 4koa), aldiz, badirudi Auzitegiak
beste norabide bat jarraitu duela. Islamista gisa auto-deitzen den komunitate
bateko buruak, zuzenean telebista-programa batean, ezkontza zibilen seme-alabei
sasikoak deitzen die eta Turkiako sistema laikoari despotikoa eta hipokrita.
Programaren formatuak, iritzien elkartrukea, are polemika, bilatzen zuenez,
adierazitako iritziak oreka zitezen eta eztabaidak ikus-entzuleen arreta gorde
zezaten, ezin dira indarkeriarako bultzada gisa ulertu. Gainera,charia-ren
defentsa hutsa, hori ezartzeko indarkeriaren aldeko deirik egin gabe, ezin
daiteke gorrotoaren diskurtsoan sartu. Bereziki, kontuan izaten bada mezuaren
testuingurua (sekta aurkezteko telebista-programa bat, iritzi publikoak
zegoenekoz eztabaidaturik zituen aurretiazko ezagutza orokorra, kontrako parte
hartzeen arteko kontrapisua, eta abar, funtsean, ideien eztabaida pluralista).
Ikusten denez, Giza Eskubideen Europar Auzitegiak indarkeriarako bultzadaren
arriskuaren irizpidea hartzen du aintzat era horretako gatazkak ebazteko.Ez da
indarkeriarako bultzadatzat hartzen ezta ere, eta Hitzarmenak babesten
du,erlijio gaietan sineskeriara, intolerantziara eta ilunzaletasunera
bultzatzenduen diskurtsoaren adierazpena, hondamen natural baten arrazoiei
(Turkian 1999an egon zen lurrikara) esanahi erlijiosoa eman nahi zaienean
(islamdar mantelinaren gaiaren lasaitzea) (GEEAE, 2007ko azaroaren 27koa,Nur
Radyo ikus Telebista v. Turkia). Hala ere, indarkeriara bultzada egon ez arren
(eta, beraz, ezin bada penalki jarraitu ere),era horretako diskurtsoei beste
moduko mugak jarri ahal zaizkie(adibidez, hezi publikoetan proselitismoa
debekatzea), betiere mezuaren igorpen osoa galarazten ez badute, hori beste
bide batzuetatik hedatzea ahalbideratu behar da eta (internet, liburuxkak, eta
abar). Sineskeria dakarten diskurtso mota horri, interes orokorrekoak diren
diskurtsoei (politikoak, adibidez) baino hertsiagoak diren merkataritza-mezuei
ezartzen zaien babes-estandar berberak aplikatu ahal zaizkie (GEEAE, 2012ko
uztailaren 13koa,raeliar mugimendua v. Suitza).

Espainiar ordenamenduari dagokionez, Kode penalak zenbait diskurtsoren aurrean
ideia erlijiosoak babesten ditu (edo horiek ez izatea). Estatuaren izaera ez-
konfesionalak ez dakar gizartearen sinesmenak eta sentimendu erlijiosoak
babestu behar ez izatea (KAA,Interviú-ri babesa ematea ez onartzea).Kode
penalaren 525. artikuluakzigortu egiten du (zortzi hilabetetik hamabi hilabete
arteko isunarekin) hitzez, idatziz nahiz edozein agiriren bidezerlijio baten
kideen sentimenduak ofenditzearren, haren dogma, sinesmen, errito edo
zeremoniei jendaurrean eskarnio egitea(lehen atala)edota jendaurrean, iseka
egitea aurreko dogma zein sinesmen horiek dituztenekiko edo errito nahiz
zeremonia horiek egiten dituztenekiko(bigarren atala).

“Edozein agiriren bidez” esapideak zerikusia du jada jurisprudentziak onarturik
duen marrazkien bidezko isekarekin. Auzitegi Gorenarentzat, nonahikotasun
printzipiotik abiatuz, ofentsa espainiar lurraldetik kanpo egin bada ere, euren
sentimendu erlijiosoetan eragindako pertsonak lurralde horretan badaude,
espainiar auzitegiek kasua izapidetu behar dute (AGA, 2006ko urtarrilaren
7koa,Catalunyako Jurista Kristauak v. Maragall eta Carod Rovira). Gainera,
erlijio ofizialik ez egotea, erlijio-askatasuna baizik, ez da eragozpena
delitua ofizioz jarraitzeko, babesten dena taldearen edo gizartearen balore bat
da eta (AGE, 1981eko apirilaren 8koa).

1995eko Kode penala onartu zenetik ez da kondena penalik egon delitu hori
egiteagatik. Dokumentatutako zortzi kasuetatik, sei absoluzioarekin edo kereila
kriminala ez onartzearekin amaitu dira, beste batean adierazpenen egileak
barkamena eskatu eta gero karguak erretiratu ziren, eta bakar bat dago ebazpen
judizialaren zain (Madrilgo Entzutegi Probintzialaren 2009ko urtarrilaren 23ko
Epaia,Izpiritu Santuaren Kristau Elkartea v. Antena 3).

4.6. AUTONOMIA POLITIKOEI ETA HORIEN SINBOLOEI IDOI EGITEA

Espainiaren, beraren autonomia-erkidegoen edo beren ikur zein ezaugarrien
(bandera, armarria, eta, ereserkia, batez ere)aurka hitzez, idatziz edo egitez
egindako ofentsa edo idoiak, betiere publizitatez egiten direneanere delitu
dira. Kode penalaren 543. artikuluaren arabera, zigorra zazpi hilabetetik
hamabi hilabete arteko isuna da, eta ohi denez sinboloa (ia beti bandera)
erretzeagatik, zapaltzeagatik edo erauzteagatik ezartzen da. Zailagoa da gai
horretan ahoz luzatutako diskurtsoengatik kondena penalak topatzea.

Aukera zigortzaile horren aurrean,Estatu Batuetako Auzitegi Gorenakadierazi du
(1989koTexas v. Johnsonkasutik) bandera edo soldadu-gaien karta erretzea, eta
horrelako beste ekintza batzuk, Konstituzioaren Lehen Emendakinak babesten
dituen adierazpen-askatasunaren agerraldiak direla. Organo judizial
horrentzatEstatu Batuetako bandera erretzeagatik gizabanako bat kondenatzea
banderak berak ordezkatzen duen askatasunaren kontzeptuaren beraren aurka
joango litzateke. Estatu Batuetako Auzitegi Gorenarentzat, adierazpen-
askatasuna bereziki, indarrean dagoen ordenaren muinari eragiten dieten
gauzekin bat ez etortzeko eskubidea da.

Espainiar Estatuko auzitegiek ez dute oraindik azaldu den doktrina onartu,
nahiz eta adierazpen-askatasunarekiko askoz ere errespetu handiago azaldu eta
Konstituzioaren askatasun eta pluraltasun printzipioekin logikoagoa izan
(zergatik ez da zigortzen beste sinbolo batzuei zuzendutako idoiak, adibidez,
tokizko erakundeetako banderei?). Estatu Batuetan aldarrikatu den antzeko bidea
onartuko balitz, Kode penalaren 543. artikuluaren konstituzionaltasuna
zalantzan jarriko litzateke. Doktrinaren zati baten ustez, Konstituzio
Auzitegia gaia saihesten ari da, zeren eta banderak erretzeagatik Auzitegi
horretara heldu diren kasu urrietan babesa eman du, baina frogabideei lotutako
auzi prozesalak zirela eta, gaiaren hondoan sartu gabe. Edo, behintzat, zenbait
autoreren hitzetan, Kode penalaren 543. artikulua aplikatzerakoan,“ordena
publikoa nahastearen” arriskuaren irizpideaerabili beharko litzateke
(lehenagoko delituetan ikusi denaren antzera), penalista gehienek berea egiten
dutena, artikuluaren konstituzio-kontrakotasun irekia ez aldarrikatzeko.

Kontuan izan behar daEstatu espainiarrak historikoki delitu hori zenbait ideia
politiko jarraitzeko eta zapaltzeko baliabide gisa erabili duela. “Viva Vizcaya
libre” eta antzeko gauzak oihukatzeagatik aplikatu izana egiazta daiteke (AGE,
1912ko otsailaren 5ekoa) edota euskal eskualdearen autonomiaren defentsa bera
(AGE, 1908ko abuztuaren 6koa). Ildo horren eta, adibidez, Auzitegi Gorenaren
1989/Ar. 3555 Epaian,Tolosako HBko zinegotziak, eutsitakoaren arteko
ezberdintasuna antzeman daiteke. Azken horretan, Barne Ministerioari espainiar
bandera itzultzeak “bere presentzia desiragarria ez delako” bidegabearen
elementu subjektiborik ez duela (ez baitago mespretxurako edo irainerako
asmorik) baieztatu zen, ekintzaren baldintzak kontuan izanda: “Autonomien
Estatuaren eraikuntzak sentimendu autonomikoaren begien bistako superbalorazioa
eragin dezake, eta eragiten du, eta horren ondorioz Estatu bateratuaren infra-
estimazioa, eta askok nahiago dute berezkoa duten ikurra Estatukoa baino, baina
horrek ez dakar berez lehen Aberri bakarraren ikurra zenari idoi egiterik,
bigarrenik, auzipetuetako batek mozioa azaldu zuelako, proposamena «Espainiar
Banderari errespetu handienarekin» eta «ordezkatzen duen Espainiar Herriari
errespetu handienarekin» egin zela, gaineratuz «gure artean ez dela egon
behar», baizik eta sentitzen eta maitatzen dutenen artean, eta euskaldunak
espainiarrak diren ala ez inguruko zenbait gogoeta egin zituen, amaitzeko
Euskadi ez dela Espainia eta euskaldunak ez direla espainiarrak baieztatu zuen
eta, azkenik, mozioaren konnotazio politikoak begien bistakoak direlako,
zalantzarik gabe Konstituzioaren 20. artikuluko ideiak, sinesmenak eta
sentimenduak adierazteko askatasunerako eskubidearen egikaritza direla”.

Gaur egungo Auzitegi Gorenaren jurisprudentziak Konstituzioaren 20.
artikuluarekin dagoen bateraezintasunari bizkarra eman dio eta ez du kontuan
izaten ordena publikoa nahasteko arriskua. Jurisprudentzia horrekin bat,
“idoia” terminoa eta “iraina” terminoa baliokideak izanik (AGE, 1990/Ar.
1287,Donostiako HBko zinegotziak), mespretxurako animo zehatza eskatzen da
(AGE, 1989/Ar. 8548,Diadan bandera erretzea). Batzuetan, animo hori ekintzaren
baitan dago (horrelakoetan hori eskatzea ez da beharrezkoa), Auzitegi Gorenak
onartzen duelako “espainiar bandera erretzean iraina egiteko animoa dagoela”,
eta animo horrek –gainera– ez du azalpen gehiagorik behar (AGE, 1997/Ar.
1126,Chantadan bandera erretzea). Era berean, banderari idoi egiten zaiola
ulertu da (eremu militarrean) “me cago en la bandera” ozenki eta entzungai
esatean, kuartel militar baten barruan, bandera eraisterakoan eta hogeita hamar
pertsonen aurrean (AGE, 1995/Ar. 1713,A.P.U. v. banderari iraina).

4.7. TERRORISMOA GORAIPATZEA ETA BIKTIMEN UMILIAZIOA

Muturreko zenbait diskurtsoren kasuan arauek sartu dituzten tradiziozko
mugetako bat (eta hortik adierazpen-askatasunak babesten duen eremuarekiko
kontrastea egin beharra) “terrorismoaren apologia” gisa ezagutzen denaren
errepresio penala da.Apologia, termino juridikoetan, “krimena edo haren egilea
goratzen duten ideiak edota doktrinak azaltzea, pertsona multzo baten aurrean
jardunda, edozein hedabide erabilita ere” (Kode penalaren 18.1.2 art.) da.Kode
penalak delitutzat jotzen du “zirikatze-era gisa bakarrik (…), betiere, haren
izaera eta inguruabarrak kontuan izanik, delitu egitera zuzenean bultzatzea den
neurrian”. Delitu egitera zuzenean bultzatzea funtsezko betekizuna betetzen
bada, terrorismoari lotutako delituen apologia (Kode penalaren 571.-577. art.)
2000ra arte apologiaren objektu izandako delituari zegokion pena gradu batean
edo bitan jaitsita zigortzen zen.

Konstituzio Auzitegiak ñabartu zuen “[ETAren] adierazpenen erreprodukzio hutsa,
kazetariak horien eduki apologetikoa berea egiten duela egiazta dezaketen
judiziozko baloraziorik gabea” penalki jarraitzea, terrorismoaren apologia
delituaren egiletza ezartzen duten arau penalen interpretazio analogikoa egitea
da eta, beraz, konstituzio-kontrakoa (KAE 159/1986,ETAren adierazpenak
argitaratzea). Are gehiago, “laudamen edo goratze baldintzetan zenbait
deliturenganako laguntza edo elkartasun morala edo ideologikoa adierazten duten
agerraldi publikoak ezin dira nahasi ekintza horiekin, eta ezin da ulertu
betiere delitu horien bultzada egiten dutenik” (KAE 199/1987, Epaia,hirugarren
lege antiterrorista). Ekintza terrorista bat kondenatzeko ezezko hutsa ez da
nahikoa apologia delitua egin izanagatik kondenatzeko (AGE, 2001eko uztailaren
4koa).

Egoera errotik aldatu zen2000an Kode penalean 578. artikulu berria sartu
zenean. Horren arabera, “edozein adierazpide edo hedabide publikoren bitartez
goretsi edo bidezkotzen badira kode honen 571. artikulutik 577.erakoetan
jasotako delituak [terrorismo-delituak], horien egikaritzan parte hartu duten
pertsonak, edota terrorismo-delituetako biktimen edo euren senideen izen ona
zikintzea edo horiek gutxietsi nahiz umiliatzea dakarten egintzak gauzatzen
badira, orduan, urtebetetik bi urte arteko espetxealdi-zigorra ezarriko
da”.2010eko erreformak delitu-portaeratzat jotzen du “571. artikulutik
578.erakoetan ezarritako delituak egiteko zirikatzea, konspiratzea eta
proposatzea”, etasei hilabetetik bi urte arteko espetxeratze-zigorrarekin
zigortzen du (Kode penalaren 579.1 art.). Artikulu hori eta terrorismoa
goresteari buruzkoa bereiztea oso zaila da. Era horretako mezu edo kontsignek
ekintza edo talde terrorista eragin, adoretu edo haren alde egitea izan behar
dute helburu; baina ez hori lortzea (kasu horretan beste delitu bat egingo
litzateke), betiere haien bidez delitua egiteko arriskua sortu edo areagotzen
bada, nahiz eta ez izan beharrezkoa arriskua ekintza eta pertsona jakin
batekiko izatea (AGE, 2014ko otsailaren 20koa, foro jihadistetan parte
hartzea).

Delitu horien idazkeraklar aurreratzen ditu babes penalaren hesiak, delitua
egiteko bultzada ez dagoenean ere zigortzen baitira. Horrek talka egin dezake,
aplikazioaren arabera, Konstituzio Auzitegiak zein Giza Eskubideen Europar
Auzitegiak adierazpen-askatasunaren eremuan egindako interpretazioarekin. Batez
ere disidentzia politikoa kontrolatzeko baliabide bihurtzeko arriskua dagoelako
(Auzitegi Gorenaren 2/1997 Epaiak esaten duenez).

Egia da era horretako delituak sarri hedabideetatik kanpo egiten direla, azken
horiek egindakoaren lekuko besterik ez direla. Gainera, askotan ordezkari
parlamentarioek egiten dituzte, eta horrek Konstituzioak euren alde ezarritako
bermeak direla-eta aintzat hartu beharreko babesa dakartza (bortxaezintasuna
eta immunitatea, kasuan kasu). Auzitegietara heldu diren kasuek zerikusia izan
dute mitinetan, presoei egindako omenaldietan, manifestazioetan eta karteletan
haien argazkiak erabiltzean, kaleen izenetan, eta abarretan egindako
adierazpenekin. Jurisprudentzia oraindik ez dago sendoturik (batez ere
Entzutegi Nazionalarena), eta errekurtso bidez alda daiteke (Auzitegi Gorenak
sarri zuzentzen du Entzutegi Nazionalak erabakitakoa).

Auzitegi Gorenaren jurisprudentziak gorespen delituari dagokionez(Auzitegi
Gorenaren 149/2007 Epaia, otsailaren 26koa; 585/2007 Epaia, ekainaren 26koa eta
539/2008, irailaren 23koa) honako elementu hauek jotzen ditu beharrezkotzat
delitua egin dela ulertzeko: 1) goresten edo justifikatzen dituzten ekintza edo
hitzak egon beharra. Gorestea goraipatzean edo laudamen egitean datza,
norbaiten edo zerbaiten merituak edo nolakotasunak goratzea.
Justifikatzerakoan, zilegi edo legitimoz jotzen da portaera kriminala besterik
ez dena. 2) Gorespenaren edo justifikazioaren objektua honako hauetako bat izan
behar da: a) Kode penalean terrorismo-delitu gisa definitutako portaera; b)
Portaera horien egikaritzan parte hartu duen edonor. Horri buruz, pertsona bat
ala batzuk identifikatzea beharrezkoa ez dela esan behar da. Era horretako
delituetan parte hartu duen egileen kolektiboa goresten ere egin daiteke. 3)
Goresteko edo justifikatzeko ekintza publikoki adierazi edo zabaldu beharra
edozein bide erabilita, adibidez, egunkari bat edo jende ugariko ekitaldi
publiko bat. Delituaren ezaugarriak dira: portaera aktiboa izan behar dela,
egin ezaz ezin daitekeela egin, jarduera hutsa zigortzen dela, emaitza
materialik eta dolo edo asmo-izaerarik gabekoa.

Edonola ere, gorespena delituaren egilea goretsiz egin ahal izateko, goratua
denak benetan delitua egin duela frogatzea beharrezkoa da. Horregatik, sarri
zaila da ustez banda armatuetako kide direnen omenaldi ekitaldiak penalki
zigortzea. Kide izatearen (berez delitua dena) edo delitu zehatza egitearen
ustea ez da nahikoa, ziurtasuna behar baita. Ziurtasun hori lortzeko bi bide
daude: antolaketa terroristak adierazpen baten bidez aintzatestea edo ebazpen
judiziala egotea, eta hori tokizko gorazarreko ekitaldiaren aurretik (AGE,
1993/Ar. 7295,Usurbilgo HBko zinegotziak).

Nolanahi ere, auzitegi espainiarrak egiten ari diren interpretazioak Giza
Eskubideen Europar Hitzarmenarekin bat ez datozela dirudi. Giza Eskubideen
Europar Auzitegiak adierazi du Abdullah Ocalan (PKK-ko burua eta Turkian
terrorismo-delituak egiteagatik kondenatua) “sayin” (errespetatua/maitea)
kalifikatzea adierazpen-askatasunak babestu beharrekoa dela. Hori adierazi
zutenei ezarritako zigor penala Europar Hitzarmenaren aurkakoa da, hitzak berez
ez duelako indarkeria edo izurako bultzada egiten, ezta antolaketa terrorista
baten aldeko propaganda ere (GEEAE, 2013ko urriaren 1ekoa,Yalçinkaya eta beste
batzuk v. Turkia).

Biktimak umiliatzea delituan, sarri penalki jarraitu izan dira musika-
taldeetako kideak euren abestien letren edukiarengatik. “ETAren objektiboa” eta
“ETAren biktima” izatea gauza bera ez bada ere (AGE, 2007ko uztailaren
17koa,Soziedad Alkoholikakasua), erreferentzia generikoa denean (polizia,
epaileak, politikariak, eta abar) argitu beharrekoa da zenbateraino lepora
dakiokeen egileari (musikagile edo idazle izan) sarri, fikziozko obra gisa
(bereziki hirugarrenen egoerak deskribatzen badituzte), eta ez idazten edo
abesten dituenari egozten zaizkion adierazpen gisa kalifikatzen diren obren
edukiaren erantzukizuna. Zenbait kasutan (Entzutegi Nazionalaren 2014ko
martxoaren 31ko Epaia,Pablo Hásel), letren edukia eta egile/abeslariak ideia
horiek bereak egitea hain da argia, auzia ez dela epaileen aurrean planteatzen.

Gaiarekin loturik, Giza Eskubideen Europar Auzitegiak zenbait europar
Estatutan, bereziki Turkian, dauden nazio- eta lurralde-gatazken eremuan
legitimoki adieraz daitekeenaren eremua mugatu beharko luke. Turkianohikoa da,
herri kurduaren aldeko zenbait diskurtsogatik apologia edo antzeko delituak
penalki jarraitzea.Giza Eskubideen Europar Auzitegiak finkatu du, azken
terminoan, noiz zigor daitezkeen adierazpen horiek eta noiz duten adierazpen-
askatasunaren babesa(GEEH, 10. art.). Lehen batean, Giza Eskubideen Europar
Auzitegiak herri baten autodeterminaziorako eskubidearen defentsa hutsaren
adierazpena babesten du.

Hasierako jurisprudentzian, bereziki Giza Eskubideen Europar Auzitegiaren
1997ko azaroaren 25eko Epaitik,Zana v. Turkia, onartu zuen Europar
Hitzarmenarekin bateragarriak direla “Kurdistango langileen alderdiaren
liberazio nazionaleko mugimendua (PKK)” eusteko adierazpenak, bai eta emakumeak
eta umeak hiltzea “hutsegite” gisa kalifikatzea (aitortza egin zuenak berak “ez
zegoela masakreen alde” baieztatu eta gero) ere. Hamabi magistratuk zortziren
aurka hartutako ebazpena zen, eta horrek agerian jarri zuen eztabaidaren
garrantzia. Duela gutxiago, Giza Eskubideen Europar Auzitegiaren 2006ko
urriaren 10eko Epaian,Halis Dogan v. Turkia, Auzitegiak jarrera hori berretsi
du eta ez du onartu PKK-ren aldeko zenbait mezu hedatzea (kurduen “defentsa
legitimoa”, “mendietan dauden horiek defendatuko dute euren burua”). Antzekoak
dira ere Europar Auzitegiak, kurduen aldeko zenbait adierazpenen kasuan, 1999ko
uztailaren 8ko Epaian,Sürek I v. Turkia, egindako hautemateak. Zenbait esaldi
(“Turkiako armada faxista”, “hiltzaile-banda” “inperialismoaren soldatapeko
hiltzaileak”) eta erreferentzia (“masakreak”, “basakeriak” “harategiak”)
erabiltzeak gatazkaren kontrako alderdia estigmatizatzea dute helburu. Horiek
esan ziren egoeran eta unean Giza Eskubideen Europar Auzitegiak behartuta ikusi
zuen bere burua adierazpenen tenoreaz gogoeta egitera (zuzendariari eskutitzak
gisa argitaratu ziren) eskualdean indarkeriaren alde egin eta erantzule
zirenekiko gorroto sakona eta zentzugabea eragin zezaketelako. Egiatan,Giza
Eskubideen Europar Auzitegiarentzat, irakurleak jasotzen duen zirrara
indarkeria erabiltzea erasotzailearen aurkako auto-babeserako beharrezko
neurria eta justifikatua zela da.

Hala ere, beste kasu batzuetan, Giza Eskubideen Europar Auzitegiak gogorarazi
du diskurtso politikoan edo interes orokorreko gaietan Europar Hitzarmenak ez
duela lekurik uzten adierazpen-askatasunaren mugetarako. Batez ere, tonu
oldarkorra, “amore ematen ez duen jarrera” egon arren(GEEAE, 2002ko abenduaren
5ekoa,Yalçcin Küçük v. Turkia) edokontakizunari “aurkako konnotazioa” eman
arren(GEEAE, 1999ko uztailaren 8koa,Polat v. Turkia; 2007ko abenduaren
11koa,Karakoyun v. Turkia; 2008ko irailaren 23koa,Aklan v. Turkia),ez badago
horietan indarkeria erabiltzeko, erresistentzia armaturako, matxinadarako
bultzada(GEEAE, 1999ko uztailaren 8koa,Ceylan v. Turkia; 2000ko uztailaren
18koa,Sener v. Turkia).Eta hori onartzeko ez da nahikoa testuan
“erresistentzia”, “borroka” edo “liberazio” moduko adierazpenak agertzea(GEEAE,
1999ko uztailaren 8ko Epaia,Gerger v. Turkia),“gerra”, “arerioa”(GEEAE, 2002ko
otsailaren 7koa,E.K. v. Turkia), ezta era honetako esaldiak ere: “gure lurrak
uztea nahi badute, jakin dezatela ez dugula sekula hori egingo”, “desagertu
araztea nahi gaituzte”, “gerrak aurrera jarraituko du gure artean norbait
bizirik dirauen artean” (GEEAE, 1999ko uztailaren 8ko Epaia,Sürek eta Özdemir
v. Turkia), “herri kurdua bere askatasuna eta demokrazia lortzeko matxinatu
da”, “gaur gutxi garela badirudi ere, jakina da mendietan asko garela eta gero
eta gehiago izango gara” (GEEAE, 2002ko ekainaren 4koa,Yagmurderelli v.
Turkia). Antolaketa armatu kurduak su-etena aldarrikatu zuenean Turkiako
egunkari batek argitaratutako artikulu bateko esaldiak (“tristea da baina
gerran pertsonak hiltzen dira. Alderdi kurduak bere eskua eskaini du bakearen
eta konponketa politiko baten alde (…). Turkiako Errepublikak bere horretan
jarraitzen badu alderdi gisa, ez da posible izango heriotza gehiago, samin
gehiago ekiditea”), ez dira ulertu indarkeria erabiltzera, etsaitasunera edo
herritarren arteko gorrotora bultzatzeko modukoak direnik (ekintza terroristen
aurrean jarrera neutralik adierazten ez badute ere) (GEEAE, 2002ko otsailaren
7ko Epaia,E.K. v. Turkia). “Benetako terrorista Turkiako Estatua” dela
baieztatzea, Giza Eskubideen Europar Auzitegiarentzat, gehiago da gatazkaren
alderdi batek amore ematen ez duen jarreraren isla, indarkeriara bultzada baino
(GEEAE, 1999ko uztailaren 8koa,Sürek v. Turkia IV). Egunkari batean
argitaratutako zuzendariari eskutitz bateanSurek Ikasuan erabilitako antzeko
adierazpenek (“gatazka armatua”, “masakrea”, “indarkeria”, “faxista”, eta abar)
ez dute berez indarkeriara bultzada egiten. Artikuluaren tonu orokorraren
araberakoa da (GEEAE, 2000ko ekainaren 15ekoa,Erdogdu v. Turkia).
                                                                             16

