        9. GAIA.SEKRETU PROFESIONALA  9.1. LEGEZKO GARAPEN EZA ETA HORREN ONDORIOAK  Oraindikez da onartuinformatzaileen sekretu profesionalerako oinarrizko eskubidearenlege organikoa. Talde politikoen artean (eta kazetari-lanbidean bertan) eskubide horren eremuari eta mugei buruz iritzi kontrajarriak daude. Baina eskubideak II. Kapituluaren lehen ataleko (Konstituzioaren 14. artikulutik 29.era) beste oinarrizko eskubideen berme berberak ditu. Beraz, lege organikorik ez egon arren,epaileen aurrean alega daitekeen eta zuzenean aplikagarri den eskubidea da. Organo judizialek aztertu beharko dituzte planteatutako kasu zehatzak, legegilearen hutsuneak ordeztuz eta eskubidearen elementu guztiak finkatzen saiatuz (subjektuak, objektua, mugak, eta abar), eta –behin finkatu direnean– eskubidea kasu zehatzean aplikatu. Horren ondorioz, lege organikoaren gabeziakepaileengana igortzen du kazetarien sekretu profesionala zertan datzan zehazteko funtsezko zeregina. Adostasunik ez badago, Auzitegi Gorenak eman beharko dio eskubideari interpretazio bateratua, eta –are– Konstituzio Auzitegiak, babes errekurtsoen bidetik.  Kontua daoraindik ez dagoelagai honi buruzkoorgano horien (Auzitegi Gorena eta Konstituzio Auzitegia) epai esanguratsurik, baina baiGiza Eskubideen Europar Auzitegiaren jurisprudentzia garrantzitsua (1996ko martxoaren 27ko Epaiarekin,Goodwin v. Erresuma Batua, hasi dena). Hori guztia dela eta, eskubide horren funtsezkoak diren alderdi nahikotxo definitu gabe daude (beste kasu batzuetan, adibidez, grebarako eskubidean, lege organikorik ez egon arren, konstituzio-epaiak daudenez, arauturik ez dagoen oinarrizko eskubidearen elementuak eraikirik daude).  Gaiari buruzko bost lege-proposamenegon dira, eta –nahiz etaez diren lege- mailako arauren batean gauzatu– eskubidearen legezko arauketa galarazten duten jarrera kontrajarri esanguratsuenak zeintzuk diren aztertzeko balio dute.  Azkenik, garrantzitsuak dira eremu honetan nolabaiteko“soft law”eratzen duten nazioarteko zenbait agiri (izaera loteslea ez badute ere). Testu horiek nolabaiteko interpretazio-balioa izan dezakete bertan aipatzen diren kontuak auzitegi baten aurrera heltzen direnean gatazka zehatz bat dela eta. EsanguratsuenaEuropako Kontseiluaren Ministro Komitearen, 2000ko martxoaren 8ko, R (2000) 7 Gomendioa da, kazetariek euren informazio iturriak ez azaltzeko duten eskubideari buruzkoa.  Kazetarien sekretu profesionala zertan datzan eta definitzen duten elementuak zeintzuk diren aztertzen hasi aurretik, GÓMEZ-REINOri jarraiki,aurretiazko hiru ezberdintasunfinkatu behar dira, horrekin eskubide honetaz hitz egiterakoan zertaz ari garen argitzeko.  9.2.SEKRETU PROFESIONALAREN ANALISIAREN AURREKARIAK  A) Deontologia eta Zuzenbidea sekretu profesionalaren arauketan  Sekretu profesionalaaipatzen denean, oro har, zenbait profesionalek euren lanbidea dela-eta lortutako informazioa, osoki edo zati batean, erreserbatzeko duten betebehar edo aukeraz hitz egiten da. Erakunde horibi ikuspegitikazter daiteke:     1. Sekretu profesionalaikuspegietiko edo deontologikotik: lanbide       bakoitzaren etikak sekretua gordetzea noiz eskatzen duen zehaztean datza       (eta, oro har, izaera ia absolutuarekin aldarrikatzen da);     1. Ikuspuntujuridikoa, hau da, Zuzenbideak noiz behartzen edo uzten duen       sekretu profesionalaz baliatzea eta arau horiek ez betetzearen ondorioak       zeintzuk diren.  Ordenamendu juridikoak sekretua lanbidearen kode deontologikoarenganako erabateko mendetasunik gabe arau dezake, adibidez, ikuspuntu etikotik aintzat hartzen ez diren mugak zehaztuz. Kasu horietan profesionalari honako gatazka hau planteatzen zaio:araua bete (sekretua agertaraziz) edo bere etika profesionala bete (horrek dakarren ondorio juridikoak bere gain hartuz), eta gatazka hori bere erabaki pertsonalak konpondu behar du, Etikaren eta Zuzenbidearen arteko gatazketan maiz gertatzen dena. Kontua da era horretako gatazkak ez direla argitasun osoz planteatzen. “Etika profesionala” edo “deontologia profesionala” kontzeptuak ez dira esanahi bakarrekoak, eta printzipio ugari izan behar da kontuan, profesionalak bere burua zein kode deontologikori loturik ikusten duenaren arabera. Egitate horrek egoera ezberdinen aurrean aurkitzea posible egiten du, egoera horientzako legeek ezarritako ondorioak kontuan hartuz: batzuetan egoera gatazkatsuak izango dira eta beste batzuetan legearekin bat datozenak.  Deontologikokiinformatzaileak bere sekretu profesionala beti errespetatu behar duela esan ohi da, hau da,informazioaren iturriaren nortasunaren anonimotasuna gorde behar duela,horrenondorio juridikoak alde batera utzita. Baina imajina ezina da legegileak edo epaileak onartuko duen erabakijuridikoahori izatea: oinarrizko eskubide guztiek mugak dituzte, eta sekretu profesionalerako eskubidea ez da Konstituzioak onartzen dituen artean balio handiena duena; beraz, zenbait kasutan, gatazka egonez gero, men egin beharko du beste eskubide batzuen aurrean.  B)Sekretu profesionala eskubide eta betebehar gisa  Bigarrenik, plano juridikoan, sekretu profesionala eskubidea edo betebeharra izan daitekeela adierazi behar da.     1. Zenbait kasutan, sekretuaprofesional jakin batzuenlanbidea dela-eta       lortutako informazio batzuk erreserbaturik gordetzekobetebehartzatjotzen       da (legez horrela zehazten delako edo interesdunak eskatzen duelako).     1. Beste batzuetan, sekretuaisiltasun hori gordetzeko eskubidetzatjotzen da,       nahiz etaposible izan alderdi biak (eskubidea eta betebeharra) aldi       berean ematea(adibidez, sendagileari bere pazienteen zenbait datu       gordetzeko legezko betebeharra inposatzen bazaio, aldi berean zenbait       galderen aurrean erantzunik ez emateko eskubidea aintzatetsi behar zaio       betebehar hura bete ahal izateko).  Kazetarienkasuan,Konstituzioaren 20.1.d) artikuluak sekretua oinarrizko “eskubide” gisa aipatzen du, eta ez betebehar gisa. Beraz, informazioaren profesionalak erabat erabaki dezake eskubide horretaz baliatzea edo ez. Sekretua gordetzeko “betebeharra” (bereziki iturriarekin adostu bada) plano deontologikoan dago, ez juridikoan. Posible izango litzateke kazetarien sekretu profesionala betebehar juridiko gisa eratzea, baina hori legeak egin beharko luke, ez baita Konstituzioaren 20.1.d) artikuluak zehaztutakotik eratortzen. Hala ere, ez dirudi etorkizunean sekretu profesionala kazetariak“off the record”delakoa (iturriak adierazitakoaren edukiari buruzkoa) edo iturriaren beraren anonimotasuna gordetzeko betebehar juridiko gisa onartuko denik, horri buruzko akordioa egon denean. Gaur egun, kasu horietarako ez dira aplikagarriak 1/1982 Lege Organikoaren 7.4 artikulua (besteak beste, intimitaterako eskubidearen babez zibila arautzen duena) eta sekretuak agertarazteari buruzko delitua (Kode penalaren 199.2 art.), ez baitago kazetariari bere lanbidea dela- eta ezagutu dituen datuak ez agertarazteko betebeharrik. Beste gauza bat izango litzateke datu horien “edukia” agertaraztearen ondorioz iturriaren (edo hirugarrenen) intimitatea bortxatuko balitz. Era horretako gatazkak intimitatearen babesaren irizpide orokorren arabera konponduko dira. Horrekin esan nahi dena zera da:“off the record”delakoa apurtze hutsak edo iturriarekin lortutako adostasunarenak ez dakar kazetariaren erantzukizunik (ez zibila ez eta penala ere). Erantzukizuna badago agertarazitakoaren edukiarengatik izango da (“barruko” datuak izatea eta ez “pribatuak” soilik), eta ez agertarazteko adostasuna ez betetzeagatik. Estatu Batuetan, aldiz, Auzitegi Gorenak kazetariaren eta hedabidearen erantzukizun zibila onartu du informazioaren iturriarekin konfidentzialtasun promesa ez denean errespetatu (Cohen v. Cowels Media Co., 1991).  C) Informatzaileen eta beste profesionalensekretu profesionala  Gure ordenamendu juridikoan (Kode penala, administrazio-arauak, lanbidearenak, eta abar) sekretua lanbide batzuekiko ezartzen da: abokatuak, sendagileak, apaizak, lan-enplegatuak, besteak beste (1948ko Kode penalak barberoak eta emaginak ere sartzen zituen!). Ezberdintasun nabarmenak daude kazetarien eta beste lanbideen sekretu profesionalaren artean. GÓMEZ-REINOk eta CARRILLOk adierazitakotik abiatuz,honako berezitasun hauek definitzen dituzten bost irizpideegongo lirateke:  a)Informazio-erlazioaren egitura. Beste lanbideen kasuan ohikoena iturriaren nortasuna agertarazi ahal izatea da, sekretua iturriak emandako datuenganakoa baita (adibidez, sendagilearen edo abokatuaren kasuan, nahiz eta zenbaitetan sekretuak iturriaren nortasunari ere eragiten dion: IHESa edo antzeko gaixotasunetan espezialista den sendagilea). Kazetariei informazioak eta datuak agerraraztea eskatzen zaie, horiek eman dituen subjektua nor izan den adierazi gabe.  b)Konfiantza edo ohikotasun erlazioa profesionalaren eta informazioaren iturriaren artean. Argudiorik ahulena da. Era horretako erlazioa beste lanbideen kasuan dagoela baieztatu da (sendagilea-gaixoa, abokatua-bezeroa), baina ez kazetarien kasuan, ohikotasun erlazio hori oso gutxitan baitago (salbuespenekin, kazetariak ohiko informatzaileak izan baititzake, bai ordainduta ere).  c)Sekretuaren kalifikazio juridikoa. Kazetarien kasuan Konstituzioak sekretua (oinarrizko) eskubide gisa jasotzen du, baina sekretua duten beste lanbideen kasuan hura betebehar gisa itxuratzen da. Horregatik, Konstituzioaren 24.2 artikuluak dio “legeak arautuko du zein kasutan ez den pertsona bat beharturik egongo, ahaidetasuna edo sekretu profesionala direla eta, ustez delitu diren egintzei buruz deklaratzera”. Arau orokorra, deklaratzeko betebeharra da, baina –zenbait lanbiderentzat– sekretua gordetzea nahitaezkoa denez, legeak argitu behar du noiz nagusitzen den bat eta noiz bestea.  d)Babestutako ondasun juridikoa. Beste lanbideetan babestutako ondasun juridikoa profesionalarengana jotzen duen bezeroaren intimitaterako eskubidea (edo defentsarako eskubidea, abokatuen kasuan) da, baina kazetarien kasuan bermatu nahi dena, batez ere, egiazko informazioa jasotzeko eskubidea da, bai kazetariarena edo hedabidearena etorkizunean (etorkizuneko balizko iturrien aurrean bere izen onari eragiten baitio), bai eta oro har iritzi publikoarena, kazetarien sekreturik gabe informazioen jarioa, zalantzarik gabe, txikiagoa izango litzateke eta. Horrela, askoz ere garrantzia txikiagoa du (egon arren) informazioaren iturriaren intimitatearen balioa.  e)Sekretuaren konstituzio-kokagunea. Informazio askeaz baliatzen direnen kasuan konstituzio-erreferentzia Konstituzioaren 20.1.d) artikulua da; beste kasuetan Konstituzioaren 24.2 artikulua (ahaidetasuna eta beste kontu batzuk direla eta, deklaratzeko betebeharretik kanpo gelditzea).  Ondorio gisa, esan daiteke, ageriko ezberdintasunak direla eta (ezberdintasunik nabarmenena –kasu batzuetan– betebehar izaera eta –beste batzuetan– eskubide izaera izango litzateke),ez dela egokia sekretu profesionalari tratu uniformea emango dion arauketa bateratua onartzea, nahiz eta doktrinan aurkako iritziak ere badauden. Ez da egokitzat jotzen ezta ere kazetarien sekretu profesionalak planteatzen dituen arazoak beste lanbide batzuen jardueretako sekretu profesionala arautzen duten arauen aplikazio analogikoaren bidez konpontzea. Horregatik,ez dirudi egokia Kode penalaren 199.2 artikulua–sekretu edo erreserba betebeharra ez betez, beste pertsona baten sekretuak igortzen dituzten profesionalak zigortzen dituena–kazetariei aplikatu ahal zaiela esatea.  9.3.SEKRETURAKO OINARRIZKO ESKUBIDEAREN FUNTSEZKO EDUKIA: KONTZEPTUA, SUBJEKTUAK ETA OBJEKTUA  A) DEFINIZIO TEORIKOA  Gure ordenamendu juridikoan ez dago oraindik kazetarien sekretu profesionalari buruzko legezko definiziorik (Konstituzioak eskubidea aintzatetsi arren ez du definitzen). Teorikoki honako definizio hau eman daiteke:isilmandatuz jasotako informazioen iturriak publikoki, ez gizabanakoen aurrean –kasu guztietan– ez eta organo publikoen aurrean ere, ez agerraraztean datzan oinarrizko eskubidea, garrantzia handiagoko beste oinarrizko eskubide baten babesetik eratorritako salbuespenekin.  Definizio horrek ez ditu konpontzen kazetarien sekretuaren arazo guztiak, etafuntsezko eduki horri beste aurreikuspen batzuk gehitzea beharrezkoa da, sekretuaren babesa ez dadin formala soilik izan baizik eta substantziala edo edukizkoa ere(adibidez, komunikazioen babesa, erregistroen aurreko babesa, eta abar). Hori horrela izanik, Konstituzioak bermatzen duen eskubidearenfuntsezko edukiarenparean, guztiz legez eratuko denez-funtsezko edukiaz edo eduki gehigarriazhitz egin beharko litzateke.  B) 20.1.d) ARTIKULUKOSEKRETU PROFESIONALERAKO ESKUBIDEAREN SUBJEKTUAK  Sekretu profesionalareninguruan argitu beharreko lehenengo arazoa haren tituludun izan daitezkeen subjektuak zehaztearena da, hots,ea kazetariei soilik dagokien(eta kasu horretan lanbidea legez definitu beharko litzateke)edo adierazpen- edo informazio-askatasunaz baliatzen diren subjektu guztiei,–argi dago– haren balizko tituludun izan daitezkeen herritar guztiak barne.  CEBRIANek honako adibidea azaldu zuen: Estatu Batuetan, Harvard-eko Unibertsitateko irakasle batek Vietnamgo gerran marineen droga kontsumoari buruzko liburu bat argitaratu zuen. Hori dela-eta FBI-ak galdekatu egin zuen. Galdera jakin batzuk erantzuteko egindako eskakizunen ondorioz auzitegietara jo zuen informazio-sekretuan oinarritutako isilik egoteko eskubidea babes zezaten. Auzitegi Gorenak arrazoia ukatu zion, eskubide horren tituludun izateko subjektu legitimatua ez zelako. Eztabaida hori berriro ireki zen 2001ean, Vanessa Legget kasuarekin: Houstongo Unibertsitateko literatura-tekniken irakasleak, erailketa baten ikerkuntza-liburu bat prestatzen ari zela, FBI-ak iturri dokumentalak eskatu zizkion. Ezezko erantzunaren ondorioz espetxeratu zuten men ez egiteagatik.  Estatu Batuetako Auzitegi Gorenaren ezezkoa ez da harrigarria. Organo hori kazetariei sekretu profesionalerako eskubidea aintzatestearen aurkakoa izanik, zer esanik ez beste subjektuei eskubide hori onartzeaz ari bagara.Estatu Batuetako Auzitegi Gorenarentzat kazetarien sekretua beste herritarren konstituzio-eskubideekin(bereziki, bidezko epaiketa baterako eskubidearekin)bateraezina den informazio-arloko profesionalen pribilegioa izango litzateke. Ebazpen erabakigarria 1972anBranzburg v. Hayeskasuari buruzko epaia izan zen. Baina ebazpen horrek eragin handikoboto partikularra izan zuen, Stewart epailearena. Horrektest bat proposatu zueninformatzaileen sekreturako pribilegio horizein kasutan onartu beharko litzatekeen adierazteko: a) kazetariak legearen bortxaketa bati buruzko informazio garrantzitsua duela arrazoitzea; b) informazio hori lortzeko iturri alternatiborik ez egotea; c) agintarien interes berezia informazio hori lortzeko. Boto partikular horrekpraktikan Auzitegi Gorenaren gehiengoaren doktrinak baino arrakasta handiagoaizan du eta beranduago Estatuetako legedi eta jurisdikzioetan (hirutan izan ezik) kazetarien sekretua berariaz aintzatestera eraman du.  Espainian arazo horibeste modu batean konpon daiteke (hipotesia besterik ez da),Konstituzioaren 20.1.d) artikuluak igorpena 20. artikuluko eskubideak egikaritzen dituztenei(printzipioz, edozein herritar izan daiteke), eta ez “kazetariei” egiten baitie.  Eskubide horren subjektu tituludunakkazetariakdirela interpretatuko balitz, kazetaritzat jo beharko liratekeohiko, ordaindutako eta lan nagusi gisa informazioa lortzera eta egitera dedikatzen direnak, gero edozein hedabidetik hedatzeko, egunero edo aldian behin. Kontzientzia-klausularekin ez bezala, ez da beharrezkoa profesionala enpresarekin duen lan-, zibil-, merkataritza- edo administrazio-lotura aintzat hartzea. Hedabide bati edo besteari euren erreportajeak eskaintzen dizkietenberriemaile autonomoekere eskubidea egikaritu ahal izango lukete. Baina ez informazio-zereginik egiten ez duten iritzi- kolaboratzaileek –nahiz eta ohikoak izan–, edo ikertzaileek, horien informazioaren helburua hedabideetan argitaratzea ez denean, noizean behin argitaratzen bada ere. Nazioartean,eztabaida “blogeroen” inguruan planteatzen hasi da, aurreko zein kategoriatan sartu behar diren inguruko zalantza baitago. Estatu Batuetan, Kaliforniako Apelazio Gorteak 2006an (O’Grady v. Apple) sekretu profesionalerako eskubidea aintzatetsi zien, euren blogak aldizkari eta aldian aldiko beste argitalpenen antzekoak izan daitezkeen neurrian.  C) ESKUBIDEAREN OBJEKTUA  Esan denez, sekretu profesionala funtseaninformazioaren iturriaren nortasuna zein nortasun horretara bidera dezaketen albistea lortzeko moduaren alderdiak (elkarrizketaren lekua, adibidez)ez agertarazteko edo isiltzeko aukerandatza. Are iturri hori identifikatzeko balio dezaketen lortutako informazioaren elementuak ez ematea, adibidez, ikus-entzunezko grabazioak, idatzitako materiala eta abar, babes dezake. Adibidez, Giza Eskubideen Europar Auzitegiaren 1996ko martxoaren 27ko Epaian,Goodwin v. Erresuma Batua, kazetariak (sekretu profesionalaren babespean) ez zien epaileei telefonoz izandako elkarrizketa batetik lortutako notak agerrarazi.  Europako KontseiluarenMinistro Komitearen R (2000) 7 Gomendioak, sekretu profesionalak babesten dituen informazioen artean honako hauek sartu ditu: a) izena, datu pertsonalak, iturriaren ahotsa edo irudia; b) informazioaren lorpenaren inguruko inguruabar zehatzak; c) iturri batek kazetariari emandako informazioaren zati ez argitaratua; d) kazetarien eta euren enplegatuen jarduera profesionalarekin erlazionatutako datu pertsonalak. Betiere, datu horietako bat iturria identifikatzeko baliagarria den heinean. Hori dela eta,ez litzateke zilegi izango datu horiek emateko kazetariaren ezezkoa iturriaren nortasuna publikoa denean eta bilatzen den gauza bakarra bere jazarkunde penala ekiditea denean(ez direlako baieztapenak berresten edo ez delako, adibidez, elkarrizketaren lekua edo inguruabarrak ematen). Edonola ere, orduan sor daitekeen arazoa kazetariaren beraren segurtasuna izango litzateke, balizko delituei buruz informatzen ari denean (kasu horietan sekretuak ez badu bere isiltasuna babesten, delitu-egileak kazetaria balizko mehatxutzat jo dezake). Horrela planteatu zenJonathan Randallkazetariaren kasuan Jugoslavia ohiarentzat Nazioarteko Auzitegi Penalaren aurrean (Fiskaltza v. Brdjanin eta Talic, 2002): kazetariak uko egin zion beranduago genozidio delitua egiteagatik akusatutako pertsona bati egindako elkarrizketaren inguruabarrak berresteari, eta Auzitegiak onartu egin zuen.  9.4. INFORMATZAILEENSEKRETU PROFESIONALAREN MUGAK  Eskubide horren irispena, bere aplikazio praktikoa eta, azken finean, bere mugak kazetariari bere iturriak agerraraztea eska diezaioketen subjektuen izaeraren araberakoak izango dira. Zentzu horretan, honako ezberdintasun hauek ezar daitezke.  A) SEKRETU PROFESIONALA HIRUGARRENEN AURREAN  Eskaera kazetariak lan egiten duen hedabideko nagusiak ez direnpertsona partikularrek (fisikoek zein juridikoek)egiten badute, sekreturako eskubideaabsolutuadela ulertu behar da, mugarik gabekoa eta, horren ondorioz, ez dago gordetzen diren datuak agertarazteko betebeharrik. Lankideen, informazioak eragindakoen, albistean aipatutakoen eta abarren aurreko sekreturako eskubidearen egikaritzaren kasua izango litzateke.  B)SEKRETU PROFESIONALA KAZETARITZA-ENPRESAREN BAITAN  Iturriaren identifikazioa eskatzen duenahedabidean nagusi den norbait bada (erredakzio-burua edo –bereziki– hedabideko zuzendaria)sekretu profesionalaabsolutuada baita ere. Kontua da hedabideko zuzendariak nahiko egiaztaturik ez dagoen edozein informazioren argitalpena betatzeko edo ez onartzeko ahala izanik (beste arrazoi batzuk direla-eta ere egin dezake), kazetariak prestatutako informazioa hedatzea galaraz dezakeela. Orduanbi eskubideak (kazetariaren sekretua eta zuzendariaren betoa) bateragarri egingo dituen sistemarenbat bilatu beharko litzateke (legearen edo jurisprudentziaren bidez), aldi berean informazioa argitaratuko dela lortzeko. Kasu horietan ez du zentzurik kazetariak sekretu profesionalerako eskubide absolutua duela baieztatzea, horretaz baliatzearen ondorioa iturriak eman dion informazioa ez argitaratzea bada.  Zenbait konponbidepentsa daiteke:  a) Zuzendariak, iturria agerrarazteko legezko betebeharra badu, informazioa egin duen kazetariaren nortasuna bakarrik adieraziko du, baina ez jatorrizko iturriarena. Azken horren nortasuna agerrarazteko erabakia, adibidez epaileak eskatuta, kazetariaren eskuetan soilik egongo litzateke, eta ez hedabideko zuzendariaren eskuetan.  b) Kazetariak zuzendariari iturriaren nortasuna agerrarazten dion unetik, zuzendaria, sekreturako eskubidearen egikaritzari dagokionez, kazetariaren esanen mende egongo da. Era horretan, nagusiak ez balitu jarraibide horiek jarraituko, jarduera hori, adibidez, kazetariaren kontzientzia-klausula legitimatuko lukeen arrazoia izango litzateke. Aukera horrek, dena den, ez du lekurik Kontzientzia-klausularen Oinarrizko Legean. Izan ere, lege horretan klausulaz baliatzeko arrazoi gisa “informazio-joeraren edo ideologia-ildoaren funtsezko aldaketa” gailentzen baita informatzailearen etika profesionala bortxatzen duen jarduera zehatzean eskusartzearen aurrean.  C) SEKRETU PROFESIONALA ADMINISTRAZIO-AGINTARIEN AURREAN  Iturria agerraraztea eskatzen duenaAdministrazio publikoa edo bertako edozein organo edo agintaridenean (ogasun ministerioa, polizia bat, lan-ikuskaritza, eta abar), kazetarien sekretu profesionala administrazio-bideanabsolututzatjo behar da. Ildo horretan,Giza Eskubideen Europar Auzitegiak adierazi du informatzaileak sekretuari heltzen dionean, horren egokitasuna kontrolatuko duen organoa ezin daitekeela izan botere exekutibokoa (Gobernua eta Administrazioa), baizik eta epailea edo independentea eta alderdikeriarik gabekoa den organo erabakitzaile bat (GEEAE, 2010eko irailaren 14koa,Sanoma Uitgevers v. Herbehereak). Beste gauza bat izango litzateke dagokion administrazio-organoak ezezko horren azpian delitu izaerako jarduera dagoela uste izatea (adibidez, delitu bat estaltzea edo agintariak jarkitzea) eta hori epaileen esku jartzea, era horretan kazetaria galdekatzeko zeregina epailearena izanik.  Batzuetan,argazkizko informatzaileen gain poliziek edukitako zenbait jarrera,esate baterako, kamerak kentzea edo ateratako argazkiak ikusi beharra eskatzea (adibidez, legezkoa ez den jarduera baten egiletza ikertzeko: istiluak, banderak erretzea, erregeari irainak, eta abar), sekretu profesionalerako eskubidearen aurkako erasotzat jo izan dute hedabideek. Horieztabaidagarriada,argazkizko informazioaren objektu den pertsonaez baita nahitaezbabestu beharreko iturritzat joko(gauza bera esan daiteke eskaera epaileak egiten duenean ere). Argiago dirudi polizia-agintariak, epailearen babesik gabe, argazkilariari kamera kentzen badio, kazetariari ohiko baldintzetan bere zeregina egitea galaraziz, Kode penalaren 172. artikulukoderrigortze delituaegiten duela ulertzea (delitu hori egiten du “bidezko baimenik gabe, beste bati, indarkeriaren bidez, legeak debekatzen ez duena egitea eragozten badio”). Hori adierazi duAuzitegi Gorenaren 2008ko urriaren 15eko Epaiak,El Paíseko argazkilaria v. Polizia Nazionala. Ebazpen isolaturen batek ere adierazi du poliziak argazkiak ikusteko kamera eskatzean eta argazkilariei argazkiak ez ateratzea eskatzean polizia-agente horiek desobeditzea ezin dela agintearekiko erresistentzia delitutzat jo, ezta ere haiekiko desobeditze falta arintzat (Segoviako Instrukzio Epaitegiaren 2012ko urriaren 15eko Epaia).  D) SEKRETU PROFESIONALA PARLAMENTU-ORGANOEN AURREAN  Zer gertatzen da galdera planteatzen duena parlamentu izaera duen organo bat bada? Kasua ez da pentsaezina legegintzarako organo horien baitan (estatukoak zein autonomikoak) gai desberdinei buruzkoikerkuntza-batzordeakera baitaitezke.  Estatu mailan arau bat dago:maiatzaren 24ko 5/1984 Lege Organikoa, Kongresuko eta Senatuko Ikerkuntza-Batzordeetara aurkeztea arautzekoa dena. Arauak zehazten duenez, herritar guztiek (kazetariak barne) ikerkuntza-batzorde horietara joateko derrigortasuna dute. Baina ganbera bakoitzeko mahaiek batzordeetan sekretu profesionala errespetatuko dela zaindu behar dute. Beraz,joateko derrigortasuna dago, baina ezargitaratutako albisteeninformazioaren iturriak agerraraztekoa.1983ko Eusko Legebiltzarreko Erregelamenduanjoateko derrigortasuna ezartzen da baina ez da berariaz aipatzen sekreturako eskubidea, nahiz eta aurretik azaldutako eran interpretatu behar den.  Indarrean dagoenKode penalak (502. art.) delitutzat jotzen du ikerkuntza- batzordeetan ez agertzea(hiru hilabetetik hamabi arteko isuna), bai etalekukotza faltsua ematea(sei hilabetetik urtebeterako espetxealdi-zigorra edo hamabi hilabetetik hogeita lau arteko isuna), baina sekretu profesionalari heltzea ez da lekukotza faltsua ematea eta, horren ondorioz, ez da delitu izango parlamentuko ikerkuntza-batzorde baten baitan egikaritzen bada.  E) SEKRETU PROFESIONALA EPAILEAREN AURREAN  Kasurik arazotsuenagelditzen da aztertzeko: posible al da epailearen galderen aurrean sekretu profesionala alegatzea? Hori da etorkizuneko lege organikoak jorratu beharreko funtsezko alderdia. Kontuan izan behar dasekretuaz noiz baliatu ahalko den (edo ez) zehaztuko duen kasuen zerrendaren sistema ezartzea ia ezinezkoa dela, dauden prozesu judizial anitzak, jurisdikzioen izaera ezberdinak (kasurik polemikoenak eremu penalean planteatuko dira) eta kazetaria epailearengana bertaratzeko era ezberdinak (egile, lekuko, edo –are– biktima gisa) aintzat hartuz.  Edonola ere, argi utzi behar da prozesu judizialaren baitanfiskalaren ikerketa, galdera eta are mehatxuen aurrean kazetariaren sekreturako eskubidea absolutua dela. Fiskaltzak ez du objektibotasun eta inpartzialtasun nahikoa, eta publikoak diren interesak defendatzen baditu ere, informazio-iturrien babesarekin bateraezinak izan daitezke (GEEAE, 2010eko irailaren 14koa,Sanoma Uitgevers v. Herbehereak).  Giza Eskubideen Europar Auzitegiaren 1996ko martxoaren 27ko Epaiak,Goodwin v. Erresuma Batua, honako hau aintzatetsi zuen: “gai honetan zaila izan daiteke zehaztasun osoko legeak egitea eta (…)nolabaiteko malgutasun gradua desiragarria izan daitekeEstatuetako epaileei legearen aplikazioa errazteko euren iritziaren arabera justiziaren interesean beharrezkoak diren neurriak erabakiz”. Baina sekreturako eskubidearen egikaritza noiz onartuko den epailearen irizpidekotasun osoaren esku uztea, praktikoagoa izan arren, segurtasun juridikoaren aurka joan daiteke, kazetariak ez baitaki aldez aurretik –informazio jakin bat argitaratzeko unean edo are lortzeko unean– etorkizunean iturriaren anonimotasuna gordetzea ahal izango duen. Lege mailako erantzunak soilik eman diezaioke konponbidea zenbait galderei, nahiz eta hori heldu arte epaileari erabakitzeko irizpide zabala aintzatetsi behar zaion.  Interpretaziorako irizpide bat izan daiteke,kasu zehatzean kazetariaren sekreturako eskubideari gailenduko zaion beste oinarrizko eskubide bat egotea. Era horretan, posible izango litzateke sekreturako eskubidearen egikaritza galaraziko luketen suposamendu batzuk zehaztea. Europako Kontseiluaren Ministro KomitearenR (2000) 7 Gomendioakeskubide horri Giza Eskubideen Europar Hitzarmenaren 10.2 artikuluko mugak aplikatzea proposatu du (3. printzipioa), nahiz eta zenbait inguruabarretan (hedatze beharraren aginduzko nagusitasuna, gutxieneko bizi izaera larria duten inguruabarrak, hedatzearen premiazko gizarte beharra, eta abar).  Doktrinaren gehiengoakikuspuntu penaletik aztertu du arazo hori eta kazetariaren sekretu profesionalerako eskubideaepaile penalaren aurrean lekuko gisa aurkezten denean soilik dagoela aldarrikatu du, inoiz ere ez delitu baten ustezko egile izateagatik akusatu gisa parte hartzen duenean. Interpretazio horrek zenbaitarazoplanteatzen du. Kazetariak delitu baten ustezko egile gisa deklaratu behar duenean sekretu profesionalerako eskubiderik ez duela baieztatzeak ez du garrantzirik. Garrantzia ezaren arrazoia epailearen galderen aurrean ustezko egileak dituen eskubideak sekreturako eskubideak bermatzen dituenak baino zabalagoak direla da. Ustezko egileak errugabetasun-presuntzioa izateko eskubidea du, bere burua errudun ez aitortzekoa eta bere buruaren kontra ez deklaratzekoa, beraz, epailearen galderak ez erantzuteko aukera izateaz gain, epaileari egia ez esateko betebehar juridikorik ez dago (horregatik, delitu baten ustezko egilearen isiltasuna edo epailearen galderei gezurrak erantzutea ez dira penalki zigor daitezkeen jarrerak).  Aipatu beharra dago zenbait prozedura judizial penaletan sumarioaren izapidetzean eta aurretiazko diligentzietan pertsona epailearen aurrean deklaratzekodeitua izaten dela. Kasu horietan fase horren amaieran soilik erabakitzen da pertsona hori akusatzea edo ez (hau da, aldez aurretik ez dago zehazturik zeren arabera doan epailearengana). Balizko konponketa akusatua ez den artean sekretu profesionalerako eskubidea beti aintzatestea izan liteke (konstituzio-mailan galdatzen dena). Hala ere, horrek ez du arazo bat konpontzen: sekretu profesionalari heltzeak zenbait kasutan estaltze delitua –Kode penalaren 451. art.– edo lekukoaren isiltasun delitua –Kode penalaren 460. art.– egitea ekar dezake (kazetaria “lekuko” edo “ikertutako” gisa joan den alde batera utzita). Hau da,epailearen aurrean sekretu profesionalerako eskubidearen egikaritzan planteatzen den arazoa ez da beti zein izaerarekin doan haren aurrera, baizik eta eskubide horrek izaera hori aldatzeko debeku gisa balio duen (delitu baten lekuko izatetik beste baten egile izatera pasatzea). Adibidez, Kode penalaren 460. artikuluaren arabera penalki zigor daiteke lekukoa (sei hilabetetik hamabi hilabete arteko isunarekin eta, hala badagokio, enplegu edo kargu publiko, lanbide nahiz ogibidearen etenaldiarekin, sei hilabetetik hiru urte artekoa) “funtsean egia esaten duelarik, egia hori aldatzen duenean itzulinguru edo zehaztugabetasunen bidez edo berak dakizkien egitate edo datu garrantzitsuak isilpean gordez”.  Begien bistako kasuetatik abiatuz eta eztabaidagarrienetaraino, honako adibide edo hipotesiak aurkez daitezke:  a) Ohorerako eskubidearekin gatazka. Kazetaria norbaiten ohorerako eskubidea bortxatu duelako demandatzen denean (bide zibiletik edo penaletik), bere burua babesteko, besteak beste, informazioen egiazkotasuna frogatu behar du. Sekretuari heltzen badio eta ez badu lortzen beste bide batzuetatik egiazkotasun hori frogatzea, ohoreari eragindako kaltea dela-eta kondenatuko dute. Difamatutako ohoreak eta bidezko prozesuaren eskakizunek indar nahikoa dute sekretuaren gainetik gailentzeko.  Frogatu beharrekoa ez denez egia objektiboa baizik eta informatzailearen ardura profesionala, hori ez da aseko identifikatu gabeko lekukoen, poliziako iturrien edo eragindakoaren kideei aipamen zehaztugabeak eginez (KAE, 6/1996,De la Hoz v. Tribuna de Actualidad), ondorio horietarako, ez baitu garrantzirik iturri anonimo edo generikoetara egindako igorpenak. Hortik datozinformatzailearen arazoa albistearen ahozko iturriak besterik ez izanik, sekretua errespetatu nahi duenean. Iturriaren fidagarritasuna (eta horrekin profesionala ez kondenatzea) ezin daiteke judizialki egiaztatu ez bada haren nortasuna agertarazten. Baina horrek “ez dakar, inolaz ere, informatzailea beti derrigorturik egotea bere ezagutzaren iturriak agertaraztera, baizik eta bere informazioaren egiazkotasuna edo faltsutasuna mespretxatu baino gehiago egin duela egiaztatzera soilik” (KAE, 123/1993,Tellado abokatuaren oinordekoak v. Diario 16). Ardura profesionala egon dela froga daiteke (lekukoak, susmoak, agirien erreferentzia –partzialak badira ere–, eta abar), informatzaileak informazioaren egia objektiboa ezin duenean frogatu ere. Eta Giza Eskubideen Europar Auzitegiak dioenez, kazetariaren alde interpretatu behar da agintari publikoen jokaera desegoki eta irregularrei buruz informatzen ari denean (GEEAE, 2008ko otsailaren 22koa,Voskuil v. Herbehereak).  b) Bidezko epaiketarako eskubidearekin gatazka. Prozesu batean kazetariaren deklarazioaren (argitaratutako informazioa berretsiz edo ezeztatuz) mende dagoenean hirugarren baten kondena, kazetariak baieztatzen duenaren sinesgarritasuna bermatzeko, eta ondorioz prozesatuaren errugabetasuna edo erruduntasuna zehazteko, informazio horren iturriaren nortasuna agerraraztea derrigorrezkoa izango da. Kasu horretan, badirudi kazetariaren sekreturako eskubideak amore eman behar duela beste eskubideen aurrean, besteak beste, pertsona orok bidezko epaiketa izateko duen eskubidea, egoki diren frogabideak erabiltzekoa, errugabetasun-presuntzioa izatekoa, eta abar. Baina horri kritika bat egin dakioke: kazetariak prozesuan agertaraziko duenaren balioa gerora bakarrik jakin daiteke, inoiz ere ez aldez aurretik, beraz argudio horren arabera, posible izango litzateke kazetaria prozesu judizialerako garrantzirik gabeko datuak agertaraztera behartzea, nahiz eta aldez aurretik harentzat garrantzitsutzat jo. Bereziki subjektu baten erantzukizuna zehazteko frogabide nahikoak daudenean, kazetariak argitaratutakoaren egiazkotasuna edo faltsutasuna alde batera utzita (GEEAE, 2008ko otsailaren 22koa,Voskuil v. Herbehereak).  Autoreren batek adierazi du epaile penalei utzi beharko litzaiekeela informaziora sarbidea izateko gaitasuna erailketa edo giza hilketa delituak egiteagatik akusaturik dagoen balizko erantzukizun kriminala zehaztea jokoan dagoenean, betiere epaileak ez duenean beste biderik zehaztapen hori aurrera eramateko. Baina, zergatik mugatu ahalmen hori delitu horietara, Kode penalean larritasun bereko zigorrekin zigortzen diren beste batzuk badaude? Kontua, orduan,lege bidez kazetariei zein eratako delituetan (adibidez, urte jakin bat baino gehiagoko espetxealdi-zigorrarekin zigortzen direnak) ukatuko zaion sekretuari heltzeko ahalmena zehazteada (eta egingo balu, lekukoaren isiltasun edo estaltze delitua egingo luke).  Esanguratsua da, adibidez, Kode penalak estaltze delitua arautzen duenean (451. art.) zigorra ezartzea “delitua egin dela jakinda eta delitu horretan egile edo sopikun gisa parte hartu gabe”, “delitu baten ustezko erantzuleei laguntza ematen dienari agintaritza zein beraren agenteen ikerketa saihesteko, edo horien bilaketa edo harrapaketatik ihes egiteko”, baina betiere ahalbideratzaileak funtzio publikoez abusatuz jarduten badu (kazetariaren kasuan sekula gertatuko ez dena, ez baitute era horretako funtziorik) edo egitate estalia traizioa, Estatuko Burutzaren giza hilketa, genozidioa, gizateriaren aurkako delitua, gatazka armatuaren kasuan babesturiko ondasun eta pertsonen aurka egindako delitua, asaldaketa, terrorismoa, giza hilketa, itsas- lapurreta, gizakien salerosketa edo gizaorganoak legez kontrako trafiko-gai hartzea bada. Beste delituetan ez litzateke estaltzerik egongo. Kontua da, eta ez dago ez lege mailan ez eta jurisprudentzia mailan ere argiturik, delitu horiek informatzaileak informazio iturrien sekretua gordetzeko eskubidearen babesa zalantzan jartzen duten aztertzea.  c) Bizitzeko eta askatasunerako eskubideekin gatazka. Pertsona baten bizitzeko, osotasun fisikorako edo askatasunerako eskubidearen babesa kazetariak epailearen aurrean deklaratzen duenaren mende dagoenean, badirudi, lehen batean, ez litzatekeela sekretuari heltzeko eskubidearen egikaritza onartu beharko. Hori gertatzen da, adibidez, pertsona baten bahiketa dela-eta ikerkuntza judizial batean, kazetariak bahiketari edo horri buruzko (elkarrizketaren lekua, elkarrizketarako erabilitako baliabideak: zeharka iturria identifikatzera eraman dezaketen datuak dira) informazioa ematen dion pertsonaren nortasuna ezagutzen badu. Baina epailearen aurrean iturriaren nortasuna deklaratzeak eskubide horiek arrisku handiagoan jartzen ote dituen baloratu beharko litzateke, eta hori kazetariak berak bakarrik egin dezake (berak baitauzka askatasunik gabe dagoen pertsonaren benetako “arriskuari” buruzko datu gehiago).  Aurreko kasuan bezala, Kode penalak dioena aztertuz gero, 450. artikuluak zenbait delitu egitea eragozten ez duen subjektua zigortzen du, nahiz eta delitu hori eragotzi ahal izan, berehala esku hartuz eta berarentzat edo inorentzat arriskurik izan gabe, bai eta delitu horietako bat egingo dela edo egiten ari dela jakinda, agintaritza edo beraren agenteengana delitu hori eragotz dezaten jotzen ez duena. Baina zigor penala pertsonen bizitzaren, osotasun edo osasunaren, askatasunaren edo sexu-askatasunaren aurkako delituetarako soilik aurreikusten da (ez jabetzaren edo intimitatearen edo ondasun edo interes publikoen, eta abarren aurkakoak badira). Berriro ere planteatzen den zalantza honako hau da: ea kasu horietan kazetarien sekretu profesionalari heltzeko aukera onartezina izango den edo irizpideak beste batzuk izan beharko liratekeen (eta hori legegileak, edo bere kasuan, jurisprudentziak soilik konpon dezakete).  d) Sekretu ofizialak agertaraztearekin gatazkak.Eztabaidagarriagoabada ere, kazetaria sekretu ofizialak agerrarazteagatik akusatu izana sekretu profesionalaren erabilera ukatzeko kasua dela adierazi izan da.  Lehenik eta behinahoz lortutako sekretua agertaraztearen(ez dirudi zalantzarik dagoenik sekretuari heltzeko aukera aintzatesteko: gaiaren izaera sekretuaren frogarik ez dagoenez kazetariaren portaera ez da inoiz ere delitu izango)eta lortutako dokumentu sekretua bera agertaraztearen arteko funtsezko ezberdintasunaaipatu behar da. Azken kasu horretan, kazetaria epailearengana delituaren ustezko egile gisa doa eta sekretu profesionalari heltzeak edo ez heltzeak ez du bere erruduntasunaren gaineko eraginik. Ez badio sekretuari heltzen eta dokumentu sekretua eman zioenaren nortasuna agertarazten badu, azken horrek ere penalki erantzun beharko du, baina horrek ez dio kazetariari erantzukizunik kenduko (nahiz eta inguruabar hori bere portaera penalaren aringarri izan daitekeen). Sekretuari heltzen badio, berriz, sekretu ofizialak agertaraztearen delitua egin izanagatik bere erantzukizun penalari aurre egin beharko dio, baina bere isiltasuna dela-eta ezin izango zaio akusatu justiziari desobeditze delitua egiteagatik.  Ez dirudi proportziozkoa denik kazetaria bere sekreturako eskubidea ez egikaritzera behartzea (justiziarekin ez kolaboratzeagatik balizko delitu batekin mehatxatuz) dokumentu sekretua iragazi dion pertsona zigortzeko xede bakarrarekin (nahiz eta, guztia esatearren, Estatuko parlamentuan aurkeztu diren lege proposamen guztiek adierazi zuten, kasu horietan, kazetariak ezin izango ziola sekretu profesionalari heldu).  Sekretu ofizialei buruzko auzia ez bada ere, baizik etaenpresa- sekretuenbabesari buruzkoa, hau da, izaera pribatua dutenena,Giza Eskubideen Europar Auzitegiaren 1996ko martxoaren 27ko Epaiak,Goodwing v. Erresuma Batua, adierazitakoak balio dezake sekretu profesionalaren eraginkortasuna neurtzeko bi kasuek dutenparalelotasunadela eta. Egitateak honako hauek izan ziren: kazetari batek ez zion agerrarazi epaile ingelesari Tetra S.L. enpresaren finantzen barne datuak –isilpekotzat jo zirenak– iragazi zizkion informazioaren iturriaren nortasuna. Epaileak, kazetariari agertarazte hori eskatzeaz gain (“disclosure”), egunkariaren argitaratzaileari kautelazko agindu bat bidali zion isilpeko datu horien informazioei buruzko hedapena debekatuz (agindua Tetra S.L. enpresak Estatuko egunkari eta aldizkari garrantzitsuenei jakinarazi zien informazioa haien esku jausten bazen) eta kazetariari desakatu delitua egiteagatik zigor penala ezarri zitzaion informazioaren iturriaren nortasuna ez zuelako agertarazi eta, horren ondorioz, Tetra S.L. enpresak ezin zuelako jakin noren aurka zuzendu behar zituen bere demanda judizialak.  Giza Eskubideen Europar Auzitegiarentzat “ez enpresak daukan (…) informazioaren iturriaren aurkako prozedura judizial baten bidez, prentsa ez den beste hedabide batzuen bitartez isilpeko informazioa hedatzeak sor ditzakeen kalteen mehatxua ekiditeko interesak; ez eta enpresaren interes hori dela-eta konpentsazio ekonomikoa lortzeko; ez eta desleiala den enplegatuari mozorroa kentzeko interesak, ez dira nahikoak, guztiak batera hartuta ere, kazetariaren informazioaren iturriaren babeserako funtsezko interes publikoa indarrik gabe uzteko”. Ez dago, Giza Eskubideen Europar Auzitegiaren ustez, “kazetaria informazioaren iturriaren nortasuna agertaraztera behartzen zuen agindu judizialak jarraitzen zuen objektibo legitimoaren eta xede hori lortzeko erabilitako baliabideen artean proportzionaltasun erlaziorik (…) eta Giza Eskubideen Europar Hitzarmenaren 10. artikulua bortxatzen da”.  Giza Eskubideen Europar Auzitegiaren 1999eko urtarrilaren 21eko Epaiak,Fressoz eta Roire v. Frantzia, baieztatu zuen ez zegoela kazetarien erantzukizunik (sekretuak agertarazi delituaren sopikun gisa) dokumentu publiko jakin batzuk (zehazki, zenbait subjekturen errenta-zergaren likidazioa) iragazi zituztenen izenak ez eman izanagatik, nahiz eta dokumentuak iragazi zituztenen erantzukizuna egon zitekeen (are penala). Dokumentuok hertsiki ulertuta sekretu ofizialak ez baziren ere, bai zirenfuntzionarioek (ez kazetariek) isilekotasun betebeharraren pean gorde beharreko dokumentu publikoak.Roemen eta Smith v. Luxenburgokasuan (GEEAE, 2003ko otsailaren 25ekoa) adierazi zen (aurreko kasuaren antzekoa zen, Ministro baten aurka administrazio-zigorra ekar zezakeen errenta-ikuskaritza ireki zuen administrazio-dokumentua iragazi baitzen) albistea argitaratu duen kazetariaren gaineko ikerkuntza egin aurretik (galdetegia eginez edo bere etxebizitzaren zein lan lekuaren erregistroa onartuz), beharrezkoa dela epaileakAdministrazioaren barne jardueraren gaineko ikerkuntza judiziala irekitzea, bai eta funtzionarioena ere.Ikerkuntza horrek ez badu fruiturik ematen, eta orduan soilik, azken aukera gisa, epaileak kazetariaren iturrien inguruko ikerkuntza edo erregistroa egin ahal izango du. Ez balitz horrela jokatuko kazetarien sekretu profesionalerako eskubidea bortxatuko litzateke. Hala ere,informazioa argitaratu zenetik hedabidearen erregistro-agindua eman arte igarotako epe luzea dela eta (kasu zehatzean, bost hilabete baino gehiago), onartutako neurriaren proportzio-eza antzeman zen (GEEAE, 2012ko ekainaren 28koa,Ressiot eta beste batzuk v. Frantzia). Edonola ere, erregistratzeko aukera justifikatzea zaila da, eta kazetariek euren iturriak babesteko duten eskubidea bortxatuko litzateke, kazetariek dokumentuak sekretua gordetzeko betebeharrik ez duten pertsonengandik lortuko balituzte, nahiz eta balizko beste iturri batzuk bai izan betebehar hori (GEEAE, 2012ko apirilaren 12koa,Martin eta beste batzuk v. Frantzia).  Antzeko konponketa har daiteke dokumentu sekretuen agertaraztea sumarioaren sekretuak eragindako dokumentazioari buruzkoa denean.  9.5. KAZETARIAREN ITURRIEN BABESAREKIN LOTUTAKO ALDERDIAK  Adierazi denez,baliteke kazetariari sekreturako eskubidea aintzatestea nahikoa ez izatea informazioaren iturrien anonimotasuna babesteko. Frantzian, adibidez, legeak berariaz debekatzen du kazetariei datuak iragazten dizkieten pertsonen nortasuna ezagutzeko zeharkako zenbait ikerkuntza (poliziarenak zein epaileenak). Badirudi, beraz, beharrezkoa dela iturrien anonimotasunerako berme gisa bide edo baliabide berriak irekitzea, besteak beste:  A) INFORMATZAILEAREN KOMUNIKAZIOEN SEKRETUAREN BABESA  Oinarrizko eskubide hori Konstituzioaren 18.3 artikuluan jasotzen da herritar guztientzat, nahiz etaebazpen judizialaren bidez muga daitekeen. Kazetariak eskubide hori bermaturik izan behar du gutxienez 18.3 artikuluak adierazitako eran,posible izan arren (zaila bada ere) legegileak informazioaren profesionalentzat erregimen berezia ezartzea, horren bidez bere egoera beste herritarrena baino bermatuagoa egoteko. Arrazoia honako hau izango litzateke: etorkizunean kazetarien sekretua arautuko duen legeak zenbait prozesu judizialetan eskubide hori era absolutuan alegatzea baimenduko balu, logikoa dirudi prozesu horien izapidetzean –adibidez, sumarioan– kazetariaren komunikazioen sekretua bermaturik egotea epailearen esku-sartzearen aurrean ere. Etorkizuneko hipotesia dela azpimarratu behar da, eta ez egun indarrean dagoen erregimena (Konstituzioaren 18.3 artikuluak oro har ezartzen duena, herritarren eta kazetarien arteko ezberdintasunik gabe).  Giza Eskubideen Europar Auzitegiaren 2012ko azaroaren 22ko Epaian (Telegraaf Media v. Herbehereak), Auzitegiak bere buruari planteatu zion ea kazetari izateak berarekin dakarren iturrien babes egokia bermatzeko berme zehatzak egon beharra telefono-entzuketen aurrean. Gehiegikeria hain erraza den eremu batean,beharrezkoa da entzuketen baimena epaileak edo independentzia nahikoa duen agintari publiko batek eman beharra. Eta baimen hori kazetariaren komunikazioetan esku sartzeko ahal berezi horren erabileraren aurretiazkoa izan beharko litzateke(kasuan gertatzen ez zena, entzuketa Herbeheretako zerbitzu sekretuek baimendu zuten eta). Jarraian epaileak egindako kontrola (edo eskumena duen agintari independenteak) ez litzateke nahikoa izango, behin iturriaren isilekotasuna bortxatu denean, sekreturako eskubidea ezin baita berrezarri. Epai hori interesgarria da zalantzan jartzen baitu, ordenamendu espainiarrari dagokionez, legedi antiterroristaren aplikazioan kazetariei egindako telefono-entzuketen legitimitatea (Konstituzioaren 55.2 art.), epaileen kontrola ondorengoa baita (eta ez aurretiazkoa, Giza Eskubideen Europar Auzitegiak eskatzen duen bezala).  Kontuan izan behar da, horrez gain, Konstituzio Auzitegiaren eta Giza Eskubideen Europar Auzitegiaren jurisprudentziarekin bat,komunikazioen sekreturako eskubideak ez duela komunikazioaren edukia soilik babesten, baizik eta horren beste alderdi batzuk ere, besteak beste, solaskideen nortasun subjektiboa. Horren ondorioz, eskubide horrek telefoniako konpainiek egindako telefono-deien zerrendak, bai eta telefono mugikor batean grabatzen diren jasotako eta egindako deien erregistroak babesten ditu (KAE, 115/2013,polizien sarbidea telefono mugikorreko agendara).  B) INFORMATZAILEAREN BABESA BERE ETXEBIZITZAN EDO LAN LEKUAN EGINDAKO ERREGISTROEN AURREAN  Sekretu profesionalak kazetaria babestu behar duagintariek, behar diren konstituzio- eta lege-bermeekin, bere etxebizitzan eta lanean egindako erregistroen aurrean. Era horretan, sekretu profesionalerako bermea ez litzateke berme formal hutsa izango (isilik egotea), baizik eta berme materiala ere (iturrien anonimotasuna babestea). Zentzu horretan, interesgarria da aurkeztutako lege-proposamen batzuetan erregistroaren unean kazetaria bertan egon beharra eskatzea, are ordezkari profesional ofizial batekin (Kazetarien Elkargokoa, Prentsa Elkartekoa, eta abar).  Egungo egoeran, CARRERASek baieztatu du erregistro judizialaren bidez egunkari bateko erredakzioaren egoitzan edo informazioaren egilearen etxebizitzan informazioaren euskarri materialak lortzeak (agiriak, grabatutako zintak, eta abar) ez duela legezko estaldurarik (horrek zalantzan jarriko luke azken urteotan egin diren hedabideen erregistroen legezkotasuna).Roemen eta Smith v. Luxenburgokasuan adierazi denez (GEEAE, 2003ko otsailaren 25ekoa), Administrazioak egindako iragazpenen ikerkuntzen kasuan beharrezkoa daaldez aurretik Administrazioaren eta bere funtzionarioen barne jarduerari buruzko ikerkuntza judiziala irekitzea, eta horrek fruiturik ematen ez badu soilik, azken aukera gisa, epaileak kazetariaren iturriak ikertu edo erregistra ditzake. Ez balitz horrela jokatuko sekretu profesionalerako eskubidea bortxatuko litzateke. Giza Eskubideen Europar Auzitegiarentzat,erregistro judizialak kazetariaren iturria aurkitzeko objektuarekin egitea, nahiz eta emaitzarik gabe,epaileak kazetariari iturriaren nortasuna agertaraz dezan egindako galdetegiabaino larriagoa da.  Ozgür Gündem v. Turkiakasuan (GEEAE, 2000ko martxoaren 26koa), Auzitegiakegunkari baten artxiboak, dokumentazioa eta liburutegia hartzen dituen poliziaren jarrerak informazio-askatasuna bortxatzen duelaadierazi zuen,baimen judiziala egon arren(nahiz eta horri esker, besteak beste, eraildako militarren nortasun agiriak, maskara antigasak eta pistola bat lortu ziren, erredakzioko zenbait kide banda armatuarekin kolaboratzeagatik kondenatu ziren eta egunkariak poliziak eta militarrek Kurdistanen aurrera eramandako ekintzei buruzko informazioa argitaratu zuen, gero atentatuen objektu izan zitezkeen pertsonen izen-abizenekin).Saint-Paul Luxembourg v. Luxenburgokasuan (GEEAE, 2013ko apirilaren 18koa),adierazi zen agindu judiziala egonda ere, sekreturako eskubidearen aurkakoa izan daitekeela USB baten bidez kazetariaren ordenagailutik datu guztiak ateratzea baimentzen duen erregistro-agindua (horrekin ikertzen ari denaren iturriak aurki daitezke, kasu zehatzean argitaratutako artikuluaren egilearen nortasuna eta sekretu profesionalak babestu beharreko beste iturri eta agiri ugari).  Legegileak erregistro horientzat berme gehigarriak sartu beharko lituzke. Adibidez, Frantzian beharrezkoa da kazetariei edo hedabideei kendutako agiri guztien kopia hedabideei bidaltzea euren lanarekin jarrai dezaten.Tillack v. Belgikakasuan (GEEAE, 2007ko azaroaren 27ko Epaia), kazetariarikendutako agirien inbentario judiziala ez egiteakedo zazpi hilabetez informatzailearen agiriak zituen kaxa bat galdurik egotea sekretu profesionala bortxatzen zuela (eta, beraz, informazio-askatasuna) ulertu zen.  Zenbait kasutan, agintari judizialak erregistroa aurrera eramango duenaren mehatxua bera (nahiz eta praktikan ez zen egin) Giza Eskubideen Europar Hitzarmenaren 10. artikuluaren bortxaketa izan daitekeela uler daiteke, hedabideengan duen disuasio efektua dela eta (bere ohiko lana geldiarazi edo, gutxienez, atzeratu dezakeela ulertu baitezake eta, horregatik, iturriaren nortasuna agertarazteko tentazioa izan) (GEEAE, 2010eko irailaren 14koa,Sanoma Uitgevers v. Herbehereak).  C) ZENBAIT DELITU SALATZEKO BETEBEHARRA EZIN ESKATU IZANA  Azkenik, etorkizuneko legeakea kazetariaren sekretu profesionalak pertsona orok egin edo egin daitekeen delituak salatzeko betebeharra betetzea dakarren edo ezzehaztu beharko luke (Auzipetze Kriminalaren Legearen 262. artikuluan jasotzen dena), edo behintzat kazetaria zein kasutan ez dagoen horretara beharturik adierazi (badirudi, kasurik arinenetan izan beharko litzatekeela, batez ere ondorengo ikerkuntza judizial batean sekretuari heltzea posible denean, horrek ikerkuntza geldiarazi baitezake).  Doktrinaren zati batentzat salbueste hori aintzat hartzea ez da beharrezkoa, kazetariak egitateak agertaraziko lituzke eta (inoiz ere informazioaren iturriaren nortasuna), eta horrekin sekretua babesturik geldituko litzateke. Jarrera hori onargarriagoa da etorkizuneanegin daitezkeen delituen kasuan –prestatu dituztenen jarraipen penala alde batera utzita–, informatzaileak datuak agertaraziko balitu haiek egitea ekidin daiteke eta. Kontuan izan behar da, edonola ere, salaketa ez egitea zigor daitekeela –bai eta– delitutzat jo ere (delituen jarraipenaren sustapenerako eginbeharra ez egiteagatik –Kode penalaren 450.2 art.–), nahiz eta, ikusi denez, azken hori delitu zehatz batzuen kasuan soilik aplika daitekeen (bizitzaren, osotasunaren, osasunaren, askatasunaren edo sexu-askatasunaren aurka egindakoak).  Gaia eztabaidagarriagoa da jada egin diren delituen kasuan. Salaketa betebeharrak balioren bat izan badezake ere (ikerkuntza “bultza” baitezake), zenbait kasutan, dagoen froga bakarra kazetariak emandakoa izango balitz (hau da, iturria eta dauzkan eta froga ditzakeen datuak), ez luke zentzurik izango informatzailea egindako delitua salatzera “behartzea” eta, jarraian, berak ikerkuntza “galaraztea”, sekreturako eskubideari heltzen badio. Gogoratu behar da estaltze delituak berak delitu zehatz batzuei baino ez diela eragiten (ez guztiei).  Europako KontseiluarenMinistro BatzordearenR (2000) 7 Gomendioaren seigarren printzipioaksekretu profesionalerako eskubidearen babeserako hiru kautela horien aipamena egiten du.                                                                              134 
