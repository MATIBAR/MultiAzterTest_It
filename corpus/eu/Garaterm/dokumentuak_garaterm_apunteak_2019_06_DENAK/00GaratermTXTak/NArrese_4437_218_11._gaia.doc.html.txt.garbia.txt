        11. GAIA. OHORERAKO, INTIMITATERAKO ETA NORBERAREN IRUDIRAKO ESKUBIDEA (II): BABES PENALA ETA GATAZKAK EBAZTEKO KONSTITUZIO-DOKTRINA  11.1. OHORERAKO ESKUBIDEAREN BABES PENALA  Kode penalak banandurik tratatzen du ohorerako eskubidearen eta intimitaterako eta norberaren irudirako eskubideen babes penala.Doktrina juridikoaren zati handi bat ohorerako babesa despenalizatzearen aldekoabada ere (babesa bide zibilean eta zuzenketa-eskubidearen esku utziz), ez Giza Eskubideen Europar Auzitegiak ez eta Konstituzio Auzitegiak ere ez dute horren alde berariazko erabaki irmorik eman. Egia da, hala ere,Giza Eskubideen Europar Auzitegiak eremu horretan espetxealdi-zigorrak ez aplikatzearen alde egin duela(Kode penalak kalumnien eta irainen kasu berezientzat espetxealdi-zigorrak aurreikusten ditu). Era berean, oraintsu baieztatu du ezarritako zigor penala ahula bada, kondenaren izaera penala berez nahikoa dela taldearen bizitzarako interesgarriak diren gaien eztabaida publikoa ez bultzatzeko, beraz, horrek adierazpen-askatasunarekin duen bateragarritasunari buruzko zalantzak sortzen ditu (GEEAE, 2011ko apirilaren 5ekoa,Fapih Tas v. Turkia).  Bestalde, Zinpekoen Epaimahaiari buruzko maiatzaren 22ko 5/1995 Lege Organikoak Justiziaren Administrazioan herritarren parte hartzea arautzen du, Konstituzioaren 125. artikuluko konstituzio-agindua garatuz. Legearen 1. artikuluan zehazten den eskumen-eremuan“ohorearen aurkako delituak” eta (besteak beste) “intimitatearen aurkako delituak” etorkizunean Epaimahaiaren sistemaren bidez epaituko direla aurreikusten badu ere, oraindik ez da gauzatu gai honetan aztertzen diren delituak bide horretatik epaitzeko aukera (bai beste batzuk: erailketa, eroskeria, mehatxuak, bizilekua bortxatzea, eta abar), “funtsezko zuhurtasunak Erakundea ezartzerako prozesuan graduazioa aholkatzen dubai gaien zenbakia hautatzerakoan bai eta horien izaeran ere”.  A) IRAIN-DELITUA  Iraina dabeste pertsona baten duintasuna hausten duen ekintza edo adierazpena, pertsona horren ospeari kalte egiten diona edo beraren estimazioaren aurka atentatzen duena(Kode penalaren 208. art.).  Epaileek irain-delitua egin dela hautemateko bi elementu egotea eskatu ohi dute:  1)Elementu objektiboa: Kode penalean definituriko ekintza, adierazpenak (egitateak, balorazioak) edo ekintzak (keinuak) izan daitezke.  2)Elementu subjektiboa:iraintzeko asmo zehatza (animus iniurandi)egotea beharrezkoa da. Elementu horri dagokionez, Konstituzio Auzitegiak, behin baino gehiagotan adierazi du ohorerako eskubidearekin lotutako gai penalak konpontzeko:     1. Lehenik eta behin, adierazpen- edo informazio-askatasunaren eta ohorerako       eskubidearen konstituzio-doktrina aplikatu behar dela (nabarmentasuna,       egiazkotasuna, eta abar). Hortik adierazpen- edo informazio-askatasunak       lehentasuna duela ondorioztatzen bada,animusdelakoaren irizpidea       aztertzea ez da beharrezkoa.     1. Konstituzio-doktrinaren aplikazioaren ondorioz, epaileek uste badute       adierazpen- edo informazio-askatasunak ez duela lehentasunik,       orduananimusdelakoa dagoen ala ez begiratu beharko dela kazetaria irain-       delitua egiteagatik penalki zigortzeko (ez da gauza bera gertatzen bide       zibila erabiltzen bada). Horregatik irain-delituari buruzko epaietan       hedatutako informazioan zein den nagusitzen denanimus-a eztabaidatzen da:       criticandi, retorquendi, iocandi, narrandi, eta abar. Edonola       ere,animushori dagoen ala ez legezkotasun hutseko auzia da, konstituzio-       nabarmentasunik gabekoa, eta horregatik ez dagokio Konstituzio       Auzitegiari horren berrikuspena (aurreko hizkian adierazi ez bezala).   Hala ere, Konstituzio Auzitegiaren maiatzaren 22ko 78/1995 Epaian, 5. OJ (Canarias 7 Egunkaria), Konstituzio Auzitegiak baieztatu zuen balitekeelaanimus-ik ez egotea eta, hala ere, Konstituzio Auzitegiaren doktrinaren aplikazioan adierazpen-askatasunaren egikaritza zuzenaren mugak gainditzea. Orduan, egin beharreko galdera honako hau da: Konstituzio Auzitegiaren doktrinak bide penalean era horretako gatazkak konpontzeko balio badu –arrazoia informatzaileari edo kaltetuari ematen diolako–, zertarako balio duanimus iniurandidelakoaren eskakizunak?  Bi eratako irainakdaude, nahiz eta Kode penalak egiten duen mugarriztapena anbiguoa izan:     1. Irainak delitu izango dira,bakar-bakarrik, euren izaera, ondore eta       inguruabarren arabera jendeak larritzat hartzen dituenean. Irainak ez       diralarritzathartuko, irainokegitateen faltsutasuna jakinda edota egia       ausartegi mespretxatuz gauzatu ez badira(Kode penalaren 208. art.).       Nolazigortzen dira penalkiirainak?: a) Publizitatearen bidez egiten       badira, sei hilabetetik hamalau arteko isunarekin. b) Bestelako kasuetan,       hiru hilabetetik zazpi arteko isunarekin (Adibidez: irain larriak       publizitatearekin. Eguneroko gutxieneko kopurua 2 € dira eta gehinekoa       400 €. Hamar hilabeteko isuna 600 €-ren (2 x 30 x 10) eta 120.000 €-ren       (400 x 30 x 10) artean kulunka daiteke).     1. Irainak arintzathartzen badira, portaera hori ez da delitu       izangofaltabaizik eta hamar egunetik hogei arteko isunarekin zigortuko       dira (Kode penalaren 620.2 art.).  Irain-delitua egiteagatik demandatuden informatzaileakbere erantzukizun penaletik salbuetsita gera daiteke egindako baieztapenen egiazkotasuna frogatuz? Hori daexceptio veritatisgisa ezagutzen dena, eta –Kode penalaren 210. artikuluaren arabera– froga hori (adierazitako ondorioarekin) kasu bakar batean onartzen da,egozpenak funtzionario publikoen aurkakoak direnean, betiere, funtzionarioek euren karguetan aritzearekin zerikusia duten egitateei buruzkoak edo falta penala edo administrazioko arau-haustea egiteari buruzkoak direnean(kritika politikoa eta administratiboa erraztearren). Funtzionario publiko kontzeptuaren barne izendapen politikoko karguak barnera daitezke, baina bakarrik, kasu bietan, informazioak euren funtzio publikoetatik eratorritako gaiei buruzkoak direnean. Era horretan, higiene edo garbitasun gabeziari buruzko salaketa bat ez da berdin baloratu behar osasun publikoko sendagile bati edo enpresa pribatuko langile bati zuzentzen denean. Lehenengo kasuan kazetaria absolbitu daiteke egozpenen egiazkotasuna frogatzen badu, baina ez bigarrenean (Kode penalaren 210. artikulua hitzez hitz aplikatzen bada). Jarrera horrekinterpretazio-arazoaksortzen ditu, batetik, ohorearen eta intimitatearen babesa nahasten dituelako eta, bestetik, lehenik eta behin Konstituzio Auzitegiak egiazkotasunari buruz zehaztutako irizpideak aplikatzera (ardura profesionala), eta jarraian, hala badagokio, (eta posible bada) Kode penalaren 210. artikulua aplikatzera eramango lukeelako. Konstituzio Auzitegiaren egiazkotasunaren irizpidearen aplikazioa alde batera uzten duen aplikazioakonstituzio kontrakoa izan daiteke(Kode penalaren 210. artikuluko jokoak orduan ezer gutxirako balioko zuela alde batera utzita: albistea egiaztatzerakoan zuhurtzia gabekeriaz aritu direnak penalki ez zigortzekoa, gerora haren egiazkotasuna frogatzen badute).Giza Eskubideen Europar Auzitegiak berak aintzatetsi du, legezkoa ez den adierazpen-jarduera egiteagatik demandatutakoari frogak aurkezteko eta bere adierazpenen egiazkotasuna frogatzeko aukera eraginkorra galaraztea adierazpen-askatasunaren aurkako proportzio gabeko atentatua dela(GEEAE, 2010eko abenduaren 21ekoa,Sofranschi v. Moldavia).  B) KALUMNIA DELITUA  Kalumnia dagopertsona batek beste bati delitu bat egozten dionean faltsua dela jakinda edota egia ausartegi mespretxatuz(Kode penalaren 205. art.).  Hiru dira kalumnia delituarenelementuak:  1)Elementu objektiboa: beste pertsona bati delitu bat egotzi behar zaio. Beraz, ez da nahikoa falta edo administrazio-arau haustea egoztea. Hori, gehienez, irain-delitua izan daiteke. Egozpena zehatza izan behar da, baina ez da beharrezkoa delituarennomen iurisdelakoa erabiltzea.  2)Elementu subjektiboa: irain-delituaren kasuan bezala epaileekkalumniatzeko asmoa (animus calumniandi)eskatzen dute, baina konstituzio-jurisprudentziaren paperari buruz aurreko kasuan egindako ohartarazpen bera egin behar da.  3) Irain-delituarekin ez bezala, kasu honetan egozpena faltsua dela jakinda edota egia ausartegi mespretxatuz egin behar da. Era horretan, kalumnia- delitupeko akusatua zigorretik salbuetsita geratuko da, egotzi duen egitate kriminala frogatzen badu (Kode penalaren 207. art.). Beraz,exceptio veritatisdelakoa beti izan behar da kontuan. Baina konstituzio-doktrina osoki aplikatuko balitz, egiazkotasuna ikuspuntu subjektibotik aztertu behar da, ez objektibotik, eta horren ondorioz egiazkotasunaren froga albistea egiaztatzerakoan izandako arduraren frogara muga daiteke.  Kalumniak 1) sei hilabetetik bi urte arteko espetxealdi-zigorrarekin edo hamabi hilabetetik hogeita lau arteko isunarekinzigortukodira, publizitatearen bidez zabaltzen badira. 2) Bestela, sei hilabetetik hamabi arteko isunarekin (Kode penalaren 206. art.).Espetxealdi-zigorrakpublizitatearen bidez zabaldutako kalumnia mota guztientzat, faltsuki egotzitako delitua alde batera utzita,Giza Eskubideen Europar Auzitegiaren jurisprudentziarekin talka egiten du, horrek prentsaren bidez eginiko delituengatik espetxe-zigorra jartzea desegokitzat jotzen baitu, kasu bereziki larrietan izan ezik (GEEAE, 2009ko apirilaren 2koa,Kydonis v. Grezia).  C) IRAIN ETA KALUMNIA DELITUEN ALDERDI ERKIDE EDO AMANKOMUNAK  1) Biakdelitu pribatuakizanik (kaltetuaren ekimen soilez jarrai daitezkeenak) bi berezitasun dituzte:     1. Ez da inor zigortuko kalumnia edo irain-delitua egiteagatik delituaren       kaltetuaren edo bere legezko ordezkariarenkereilabidez ez bada (epaileak       edo fiskaltzak ez dituzte delitu horiek euren ekimenez edo ofizioz       jarraitzen). Bainahorien ekimenez egingo da ofentsa funtzionario publiko,       agintaritza edo agintaritzaren agentearen aurkakoa izanikeuren karguetan       aritzearekin zerikusia duten egitateei buruzkoa bada (Kode penalaren       215.1 art.).     1. Kaltetuaren edo bere legezko ordezkariaren barkamenak kalumnia edo       irainpeko erruduna erantzukizun kriminaletik salbuesten du(Kode penalaren       215.3 art.). Barkamena espresuki aitortu behar da epaia eman baino       lehenago, eta, horretarako, kaltetuak esan beharrekoa entzun beharko du       epaile edo auzitegi epai-emaileak, epaia eman aurretik (Kode penalaren       130.5 art.). Baina biktimak adingabeak edo ezgaituak badira, epaile edo       auzitegiek, fiskaltzak esan beharrekoa entzun eta gero, eraginkortasunik       gabe utzi ahal izango du haien ordezkariek emandako barkamena.  2) Kalumnia eta irainapublizitatearen bidezegin direla ulertuko da, baldin etainprimatze, irrati-hedatze edo horien antzeko eraginkortasuna duten beste antzeko bideak erabilizzabaltzen badira (Kode penalaren 211. art.). Kasu horietan, kalumnia edo iraina zabaltzeko bide izan den informazio-enpresaren jabea, pertsona fisiko nahiz juridikoa izan, erantzule zibil solidarioa izango da (Kode penalaren 212. art.). Horrekin, badirudi mota horretako delituentzat (ez prentsaren bidez egin daitezkeen beste batzuentzat: adibidez, agiri sekretuak agertaraztea) salbuetsi egiten dela 1966ko Prentsaren eta Inprentaren Legearen 65.1 artikuluak zehaztutako erregimen orokorra (enpresaren ordezko erantzukizun zibila).  3) Kalumnia edo irainaren ondoriozko akusatuakagintaritza judizialaren aurrean egozpenak faltsuak direla edo egiazkoak ez direla aitortzen badu, eta horietan atzera jotzen badu, epaile edo auzitegiak gradu bat gutxiagoko zigorra ezarriko du (Kode penalaren 214. art.). Kaltetuak hala eskatuz gero, atzera jotzeari buruzko froga kalumnia edo iraina egin den hedabide berean argitaratzeko aginduko du, hedatzeko erabili den saio berdin edo antzekoan, eta epaile edo auzitegi epai-emaileak ezartzen duen epean.  4)Kalumnia edo irain-delituetan kaltearenkonponketakepai kondenatzailea argitaratzea edozabaltzea ere barne hartzenduela ulertzen da.Delituengatik kondenatua izan denaren konturaargitaratu edo zabalduko da epaia, epaile edoauzitegiaren ustez kaltea konpontzeko epe eta erarikegokienean, eta bi alderdiek esan beharrekoa entzuneta gero (Kode penalaren 216. art.). Beste ondorio penal osagarriak egon daitezke: biktimarekin komunikatzeko debekua, berarengana hurbiltzeko debekua, etxebizitza leku berean izateko debekua, eta abar.  5) Honako arau honekhedabideen bidez egindako edozein deliturako balio badu ere, Kode penalaren 30.2 artikuluak erantzukizun penal mailakatua deritzona ezartzen duhonako orden hau jarraituz:     1. Testua edo zeinua benetan idatzi edo sortu dutenek eta eurak hori egitera       induzitu dituztenek.    2. Testua edo zeinua hedatu duen argitalpen edo saioaren zuzendariek (Kode       penalak esaten ez badu ere, egiatan funtzio hori egiten duenari buruz ari       da: zuzendariordea edo zuzendari-laguntzailea izan daiteke, zuzendaria ez       dagoenean, gaixorik dagoenean edo kargua bete gabe dagoenean. Hori       adierazten du Konstituzio Auzitegiaren urtarrilaren 30eko 22/1995 Epaiak,       4. OJ,Interviú v. Urquijo Markesen Oinordekoak).    3. Enpresa argitaratzaile, zabaltzaile edo hedatzailearen zuzendariek.    4. Enpresa grabatzaile, erreproduzitzaile edo inprimatzailearen zuzendariek.  Erantzukizun penalaren iraungitzea dakarten arrazoiak ez diren zioak, auzi- iheslari adierazpena eta Espainiatik kanpo bizilekua izatea barne, kontuan hartuz, aurreko paragrafoan aipatu zenbakietariko batean agertzen diren pertsonen kontra egin ezin badaiteke, orduan, prozedura hurrengo zenbakian aipatzen diren pertsonen aurka bideratuko da (atzerrira ihes egin, adingabetasuna, ezezaguna izatea, eta abar). Bainasistema horren aplikazioak portaera zehatzaren erantzule penalaren erruduntasuna egotea eskatzen du(maila alde batera utzita). Ez da erruduntasunik egongo (dolua edo errua) egindako jardueran ardura profesionalaren irizpideekin bat aritu bada.  6) Kalumniaeta irain-delituenpreskripzio-denboraberauek egin zirenetikurtebetekoada (Kode penalaren 131.1 art.). Kontuan izan beharreko unea ez da kereila aurkeztu zenekoa, baizik eta hura onartzen denekoa (KAE 1/2013, urtarrilaren 14koa).  7)Delitutzat joko da baita ere beste pertsona bati edo bere familiaren aurka irain edo kalumnia egitearekinmehatxu egitea (Kode penalaren 169. art.). Are gehiago, zigorrak larriagoak dira mehatxuak idatziz, telefonoz edo komunikatzeko nahiz kopiatzeko bideetatik edozein erabiliz egiten badira, espetxealdi-zigorra bost urte artekoa izan baitaiteke.  D) KALTETUTAKO SUBJEKTUEN IZAERA DELA-ETA IRAIN ETA KALUMNIA MOTA BEREZIAK  Kode penalak aurreko ohorearen aurkako delituei zehatzagoak diren beste batzuk gaineratzen dizkie. Horietan zigorrak larriagoak dira kaltetutako subjektuak dituen duintasun inguruabarrak direla eta. Delitu horietan, ohorea ondasun juridikoa urratzeaz gain,erakundeen agintaritza edo duintasunaren printzipioa ere urratzendela ulertzen zen, eta hortik zigorra larriagotzea. Baina badirudi interpretazio hori ez dela guztiz zuzena, Konstituzio Auzitegiak behin eta berriz baieztatu duenez, Estatuko erakundeak edo zerbitzariak kritikatzen dituen herritarra gehiago babestu behar baita, bere kritika zuzena izan ala ez, bere kritikak beste gizabanakoengana zuzentzen dituena baino (eta horren arabera kasu horietan zigorra arindu beharko litzateke eta ez larritu). Hori da Giza Eskubideen Europar Auzitegiak jarraitzen duen ildoa:erakundeei edo pertsona publikoei zuzendutako kritikak direla eta zigorra larriagotzeak eta babeserako erregimen penal zorrotzagoa jartzeak adierazpen-askatasuna bortxatzen du(GEEAE, 2008ko azaroaren 13ko Epaia,Kayasu v. Turkia–armaden kasua–; 2011ko martxoaren 15eko Epaia,Otegi v. Espainia–erregearen kasua–).Politikariek kazetarien eta herritarren kritika zorrotzagoak pairatu behar dituzte, are adierazpen latzak edo satira lotsagabeak, demokrazietan berezkoa baita satira dosi gogorra (GEEAE, 2013ko martxoaren 14koa,Eon v. Frantzia: erabaki horren ondorioz Frantzian Estatuko Buruari egindako ofentsa delitua indargabetu zen).  Edonola ere, jarraian adierazten diren delituak –irain eta kalumnia hutsak ez bezala–delitu publikoak dira, hau da, epailearen edo fiskaltzaren akzioz jarrai daitezkeenak. Kasu guztietan akusatuaren erantzukizun penala salbuetsiko da baieztapenak egiazkoak direla frogatzen bada, baieztapena egitateen inguruan gauzatu bada (exceptio veritatis).  1)Euren funtzioen egikaritzan edo funtzio horiek direla eta,Erregearen, beraren edozein aurreko zein ondorengoren, Erregina ezkontidearen edo Erreginaren ezkontidearen edota Erregeordearen zein Erregeordetzaren kide baten, edo Koroaren printze jaraunslearen aurkako irain edo kalumniak. Sei hilabetetik bi urte arteko espetxealdi-zigorra ezarriko da, kalumnia edo irainak larriak badira, eta sei hilabetetik hamabi arteko isun-zigorra larriak ez badira (Kode penalaren 490.3 art.). Haien funtzioan aritzen ez direnean egiten badira, zigorra lau hilabetetik hogei arteko isuna izango da (Kode penalaren 491. art.).  Auzitegi Gorenak ez zituen erregearen aurkako iraintzat jo hari “borbón” deitzea, bere “iragan faxistari” buruz hitz egitea, “ekialdeko plazako mitin faxistaren” buru zela esatea edo “betidaniko demokrata” gisa kalifikatzea (KAE 20/1990,Punto y Horakasua). Entzutegi Nazionalaren jurisprudentzia askotarikoa da. Egunkari baten umorezko gehigarrian erregearen eta hartz baten irudiarekin fotokonposaketa bat argitaratu zen “egosita zegoen” testuarekin. Egileak absolbitu zituzten. Printzeen karikatura egin zutenEl Juevesaldizkariko autoreei, aldiz, hiru mila euroko isuna jarri zitzaien (Giza Eskubideen Europar Auzitegiaren ebazpenaren zain dago). Erregeari iraintzat jo da baita era manifestazio batean bere argazkia erretzea (Entzutegi Nazionalaren 2008ko abenduaren 5eko eta 2009ko maiatzaren 18ko Epaiak).  Giza Eskubideen Europar Auzitegiaren 2011ko martxoaren 15eko Epaiarentzat,Otegi v. Espainia, Giza Eskubideen Europar Hitzarmenaren aurkakoa da erregea “torturatzaileen arduraduna eta tortura babesten eta gure herriari erregimen monarkikoa torturaren eta indarkeriaren bidez inposatzen duena” dela baieztatzeagatik zigor penala ezartzea. Europar Auzitegiaren ustez iritziak dira (ez egitateak), egitatezko oinarri zehatza dutenak (Egunkariakasuko atxiloketak eta tratu txarren salaketak) eta ez dira gorrotoaren hizkuntzaren adierazpen, kontrakoak izan arren, ez baitute indarkeriaren erabilerara bultzatzen. Kontuan izan behar da baita ere, adierazpenok hautesleak ordezkatzen dituen kargu hautatu batenak direla. Urtebeteko espetxealdi-zigorra eta sufragio pasiborako eskubidearen etenaldia ere proportzioz kanpokotzat jo ziren. Epai horren ondorenzalantzan dagoena, ziur asko,honako hau da:Estatuko Buruaren aurkako irainentzat, edozein herritarri aplikatzen ez zaiontipo penal zehatza egon behar da?  2)Gorte Nagusiei edo automonia-erkidegoetako legebiltzarrei, halakoak bilduta daudenean, edota gorte nahiz biltzar horietako batzorde bati, batzorde horrek haien ordezkari gisa gauzatzen dituen egintza publikoetanzuzendutako irain larriak. Zigorra hamabi hilabetetik hemezortzi arteko isuna izango da (Kode penalaren 496. art.).  3)Nazioko Gobernuari, Botere Judizialaren Kontseilu Nagusiari, Konstituzio Auzitegiari, Auzitegi Gorenari, edo autonomia-erkidego baten Gobernu Kontseiluari edo Auzitegi Nagusiarizuzendutako irain larriak edo kalumniak. Zigorra hamabi hilabetetik hemezortzi arteko isuna izango da (Kode penalaren 504. art.).  4)Armadei eta Segurtasuneko Gorputz edo Kidegoei eta Indarreizuzendutako irain larriak. Zigorra hamabi hilabetetik hemezortzi arteko isuna izango da (Kode penalaren 504.2 art.).  5) Aginteari men ez egitea delitua (agintari publiko bati zuzendutako irainak: ministroa, poliziak, epaileak, eta abar) 1995ean desagertu zen Kode penaletik (ez horiei zuzendutako mehatxuak edo larderia). Geratzen den hondar bakarra Kode penalaren 634. artikuluko aurreikuspena da:faltatzatjotzen den (hamar egunetik hirurogei arteko isun-zigorra)agintaritza bera edo agintaritzaren agenteak euren funtzioetan ari direla, horiei zor zaien errespetu eta begirunea galtzea edo era arinean desobeditzea.  11.2. INTIMITATERAKO ETA NORBERAREN IRUDIRAKO ESKUBIDEAREN BABES PENALA  Intimitaterako eta norberaren irudirako eskubidearen babes penala elkarturik arautzen da, batez ere, Kode penalaren 197. artikulutik 201. artikuluetara.  1) Delitua egiten du,beste baten sekretuak agertarazteko edo beste horren bizitza pribatuaren aurka joateko(badirudi aurretiazko plana eskatzen duela, zuhurtasun eza nahikoa ez delarik, bai eta erreserbarako dauden heziak haustea), berorren adostasunik gabe (Kode penalaren 197.1 art.):     1. Edopaperak, gutunak, posta elektronikoko mezuak edo beste edozein agiri       nahiz efektu pertsonal harrapatzendituenak;    2. Edotelekomunikazioen artean esku sartzenduenak;    3. Edotrikimailu teknikoak erabiltzendituenak,soinua, irudia edo beste       edozein komunikazio-seinale entzun, igorri, irarri edo kopiatzeko.       Trikimailu teknikoei egindako erreferentzia garrantzitsua da, ez       bailitzateke deliturik egongo entzuteko baliabide naturalak erabiliko edo       ezpainak irakurriko balira.  Kasu horietan ezarriko diren zigorrak urtebetetik lau arteko espetxealdi- zigorra eta hamabi hilabetetik hogeita lau arteko isuna izango dira (Kode penalaren 197.1 art.). Auzitegiek, tipo penal horiek aplikatu ahal izatekokaltetuak jarritako erreserba edo heziren bat hausteko beharraeskatzen dute, edukien ezagutza hutsa ez delarik nahikoa (adibidez, zaila litzateke tipo horretan sartzea goi kargu baten argazkia eskuan paper batzuk dituela horien edukia ez badu modu egokian babesten).  Deskribaturiko egitateak fitxategi, euskarri informatiko, elektroniko zein telematiko, artxibo nahiz erregistroen arduradun edo erantzuleek egiten badituzte, hiru urtetik bost arteko espetxealdi-zigorra ezarriko zaie, eta datu erreserbatuak hedatu, laga edo agertarazten badira, zigorra goiko erdian ezarriko zaie.  2) Zigor berberak ezarriko zaizkio (Kode penalaren 197.2 art.):     1. Baimenik gabe, beste baten kalterako, izaera pertsonaleko edo familiako       inoren datu erreserbatuak harrapatu, erabili nahiz aldatzen dituenari,       betiere erregistraturik daudenean fitxategi edo euskarri informatiko,       elektroniko zein telematikoetan, edo beste edozein motatako artxibo nahiz       erregistro publiko edo pribatuetan.     1. Edozein bide erabilita datu erreserbatuak lortzen dituenari, baimenik       gabe jokatzen badu, eta datu horiek aldatzen edo erabiltzen dituenari,       datuen titularraren edo beste inoren kalterako.  Kode penaleko 197.1 artikuluan jasotzen diren zigorrak eta astungarriak 197.2 artikuluari ere aplikatzen zaizkio.  3) Delitua egiten du,edozein bide edo prozedura erabiliz eta eragozteko ezarri diren segurtasun neurriak urratuz, baimenik gabe sistema informatiko batean edo horren zati batean dauden datuetara edo programa informatikoetara sartzen denak edo horren barnean mantentzen denak berori kanporatzeko legezko eskubidea duenaren borondatearen aurka. Ezarri beharreko zigorra sei hilabetetik bi urte arteko espetxealdi-zigorra da (Kode penalaren 197.3 art.).  4) Delitua egiten du,agerraraziko datu zein egitateak edo hartutako irudiak gainerakoei hedatu, ezagutarazi edo lagatzen dituenak, eta datu, egitate edo irudi horiek aurreko paragrafoetan aipatutakoak badira. Ezarri beharreko zigorra bi urtetik bost arteko espetxealdi-zigorra da (Kode penalaren 197.4 art.).Zilegi ez den jatorria jakinda eta agertarazpenean parte hartu gabe aurreko lerrokadan azaldutako jokabidea egiten duenariere urtebetetik hiru arteko espetxealdi-zigorra eta hamabi hilabetetik hogeita lau arteko isuna ezarriko zaizkio. Auzitegi Gorenaren 1999ko otsailaren 18ko Epaiak (IHESa duten presoen argitalpenaren kasua) kazetari bati delitu hori egiteagatik ezarritako kondena penala berretsi zuen. Hark, izen eta abizenekin, IHESa zuten bi presok espetxe bateko sukaldean lan egiten zutela argitaratu zuen. Datu hori bide ezezagunetatik lortutako preso gaixoen zerrenda batetik lortu zuen (kasu horretan sarbidea Kode penalaren 197.4 artikuluko ezagutzarekin identifikatu zen).  5) Aurrean deskribaturiko portaera guztiek zenbaitastungarridute:     1. Aurreko paragrafoetan azaldutako egitateekizaera pertsonaleko datuak       ukitzen badituzte, ideologia, erlijioa, sinesmenak, osasuna, arraza-       jatorria edo sexu-bizimodua ezagutarazten dituztenak, edota biktima       adingabea edo ezgaia bada, zigorrak goiko erdian ezarriko dira (Kode       penalaren 197.6 art.). Azken kasuan akzio penala fiskaltzak ere jar       dezake.     1. Egitateak gauzatzen badira irabaziak lortzeko helburuarekin, zigorrak       goiko erdian ezarriko dira. Horretaz gain, egitate horiek aurreko       paragrafoko datuak ukitzen badituzte, lau urtetik zazpi arteko       espetxealdi-zigorra ezarriko da (Kode penalaren 197.7 art.).      1. Egitateakantolakunde edo talde kriminal baten baitan gauzatzen badira,       kasuan kasu gradu bat gehiagoko zigorrak ezarriko dira (Kode penalaren       197.8 art.).      1. Agintari edo funtzionario publikoak, legeak baimentzen dituen kasuetatik       kanpo, delituaren ondorioz legezko auzirik egon gabe eta karguaz       baliatuz,aipatu jarduerak egingo balitu,aurreko ataletan azaldutako       zigorrak ezarriko zaizkio, hurrenez hurren, goiko erdian eta, horiekin       batera, sei urtetik hamabi arteko desgaikuntza erabatekoa (Kode penalaren       198. art.). “Legezko auzirik egon gabe” adiera erabiltzen da, badaudelako       funtzionario publikoek oinarrizko eskubide eta askatasunen aurka egin       ditzaketen beste delitu zehatz batzuk ere (legez kontrako erregistroak,       legez kontrako entzuteak, korrespondentzia legez kontra antzematea, eta       abar: Kode penalaren 534. artikulutik 536. artikulura artekoak).  6) Delitua egiten du,bere ogibidea edo lan-harremanen ondorioz, inoren sekretuak badakizki, eta horiek ezagutarazten dituenak. Urtebetetik hiru arteko espetxealdi-zigorra ezarriko zaio, bai eta sei hilabetetik hamabi arteko isuna ere (Kode penalaren 199.1 art.).Profesionalak, bere sekretu edo erreserba betebeharra hautsi eta beste pertsona baten sekretuak zabaltzen baditu(eta kazetariak ez dauka betebehar hori, berarentzat sekretua eskubidea baita), urtebetetik lau arteko espetxealdi-zigorra ezarriko zaio eta hamabi hilabetetik hogeita lau arteko isuna, eta lanbide horretarako desgaikuntza berezia, bi urtetik sei artekoa (Kode penalaren 199.2 art.).  7) Delitutzat jotzen danorbaitek beste bati diru kopuru bat edo sari bat galdatzea, beraren bizitza pribatu edo familia harremanei buruz agerikoak ez diren egitateak agertarazteko edo hedatzeko mehatxupean, eta egitate horiek mehatxatuaren ospea, izena edo interesa uki badezakete. Zigorra bi urtetik lau arteko espetxealdi-zigorra da, baldin eta galdatutakoa oso-osoan edo zati batean jaso badu, edo sei hilabetetik bi urte artekoa, lortu ez badu (Kode penalaren 171.2 art.). Aurreko esaldian azaldutako egitateadelitu bat agertarazteko edo delitu bati buruzko salaketa egiteko mehatxua bada, fiskaltzak, mehatxua errazago zigortzeko, mehatxuaren objektu den delituarengatik ez akusatzea erabaki dezake,salbu eta delitu horrek ezarrita duen zigorra bi urte baino gehiagoko espetxealdi-zigorra denean (Kode penalaren 171.3 art.).  8) Kasu guztietandelitu pribatuakdira:     1. Aurreko ataletan ezarritako delituen ondorioz prozedurari hasiera       emateko,laidotuaren edo beraren lege-ordezkariaren salaketa beharrezkoa       izango da, salbu eta ustezko egileak agintariak edo funtzionario       publikoak direnean edo delitua egiteak interes orokorrak edo pertsona       franko ukitzen dituenean (Kode penalaren 201.1 art.).     1. Kaltetuaren barkamenak edo beraren lege-ordezkariarenak, hala denean,       akzio penala edo ezarritako zigorra azkentzen du(Kode penalaren 201.3       art.).Baina biktimak adingabeak edo ezgaituak badira, epaile edo       auzitegiek, fiskaltzak esan beharrekoa entzun eta gero, eraginkortasunik       gabe utzi ahal izango dute haien ordezkariek emandako barkamena.  11.3. GIZA ESKUBIDEEN EUROPAR AUZITEGIAREN ETA KONSTITUZIO AUZITEGIAREN DOKTRINA INFORMAZIO-ASKATASUNAREN ETA OHORERAKO, INTIMITATERAKO ETA NORBERAREN IRUDIRAKO ESKUBIDEEN ARTEKO GATAZKAK KONPONTZEKO  Konstituzio Auzitegiak orain dela urte batzuk finkatu zuen (hasierako epai ez oso zehatzak eta gero) gatazka horiek konpontzeko doktrina argi bat. Auzitegiak adierazten dituen irizpideak era horretako gatazkak sor daitezkeen edozein eremu prozesaletan aplikatzen dira, bide penalean zein zibilean. Epaile eta auzitegiak, kasu horiek ebazterakoan lehenik eta behin jokoan daudenoinarrizko eskubideen arteko beharrezko haztapenaegin behar du (informazio- edo adierazpen-askatasuna eta ohorerako, intimitaterako eta norberaren irudirako eskubideak) kasu zehatzean zein gailenduko den zehazteko, nahiz eta informazio librerako eskubideak lehentasunezko jarrera izan abiapuntu gisa. Epai judizialean haztapena egin ez izanak berak alegatzen den oinarrizko eskubidearen bortxaketa ekarriko luke.  Haztapen egokia egiteko xedearekin, epaileek zehaztu beharreko lehenengo gauza hedabideakegikaritu duen eskubidea zein izan denzehaztea da, hau da, adierazpen jakin batzuen argitalpena juridikokiadierazpen-askatasunaren edo informazioa libreki igortzeko eskubidearen egikaritzaden. Ezberdintasunak garrantzia du, Konstituzio Auzitegiak behin eta berriz zehaztu baitu oinarrizko bi eskubide horien mugak ez datozela guztiz bat eta ez direla baliokideak (alderdi batzuk bientzat erkideak diren izaera izan badezakete ere).  A) IDEIAK ADIERAZTEKOASKATASUNA ETA OHORERAKO ESKUBIDEA  Epaileak edo auzitegiak ondorioztatzen badu adierazpenak egin dituenak ideia, pentsamendu, iritzi, judiziozko balio, eta abarren adierazpen-askatasunaz baliatu dela (Konstituzioaren 20.1.a) art.)ohorerako eskubidearekiko mugabakarra (ez oinarrizko beste eskubide edo ondasun juridikoekiko) berez pertsona baten ohoragarritasunaren mespretxua dakartenadierazpen mespretxuzkoak, laidogarriak edo iraingarriakplazaratzea izango da. Konstituzio Auzitegiak maiz adierazi duenez,adierazpen-askatasunak ez du irainerako ustezko eskubidea babesten. Hala ere,bai onartzen dira “zentzuragarriak diren gehiegizko terminologikoak” edota “era gaitzesgarrian” egindakoak(KAE 51/1989, otsailaren 22koa,Pitarch Kapitaina),“inguruabar jakinetan adierazpen garratz, gogaikarri edo latzen erabilera”(KAE 232/2002, abenduaren 9koa,NPS v. Escalanteko Zinegotzia). Iseka egitea helburu bakartzat duen lengoaia iraingarria adierazpen-askatasunaren eremutik kanpo gelditu badaiteke ere, askatasun horrek babes dezake horien xede bakarra estilistikoa denean (GEEAE, 2014ko apirilaren 17koa,Mladina v. Eslovenia). Onargarria da baita ere“iseka tonua” pertsonaia publiko erantzuleen kritika egiteko, biktimen kasuan tokiz kanpokoa, desegokia eta arbuiagarria izango litzatekeena, horren objektua, arbitrarioki eta ankerki, harira etorri gabe eta erabilgarritasun funtzionalik gabe (KAE 179/1994, ekainaren 7koa,bikotea v. Málaga egunkaria).Kritikatzeko onargarriak diren mugak lasaiagoak izan behar dira haiek kargu politikoak eta publikoak betetzen dituzten pertsonengana zuzentzen direnean(GEEAE, 2008ko uztailaren 17koa,Riolo v. Italia).  Uler daitekeenez, bataren eta bestearen arteko ezberdintasuna ez da argia, etakasuismohutsetik baino ezin azter daiteke. Horretaz gain,“beharrik gabeko” irizpidearenaplikazioa aintzat hartu behar da, adierazpen-askatasunaren barne muga da eta. Zalantzarik gabe, adierazpen-askatasunaren babes eremuaren muga iraingarriak diren adierazpenek, edo adierazten diren ideia eta iritziekin erlaziorik ez dutenek, edota haiek adierazteko beharrezkoak ez direnek finkatzen dute (KAE 50/2010, urriaren 4koa,Antonio Herreroren oinordekoak v. SER). Kritikaren objektu diren egitateekiko erabiltzen diren adjektibo gaitzesgarriak ez dira beharrezkoak izango diskurtsoaren arabera (hau da, egitatezko oinarria dutenean, Giza Eskubideen Europar Auzitegiak adierazi duenez) eta, beraz, ohorerako eskubidea bortxatuko dute ala ez inguruabarren arabera. Jaurtitako judiziozko balorazioak, zauritzen edo neurrigabekoak badira ere (“terroristak”, “hiltzaileak”), oinarri faktiko nahikoaren inguruan egin eta interes orokorreko eztabaida publikoan txertatuz gero, babesturik daude (KAE, 79/2014, maiatzaren 28koa,Carod Rovira eta ERC v. Jiménez Losantos). “Euste printzipioa” deritzona da. Printzipio horren arabera ez lirateke legitimoak izango: a) izenondo iraingarri isolatuak; b) zentsuratu den egitate edo portaerarekiko proportzioz kanpokoak diren ebaluazio laidogarriak; c) gizaki orok duen gutxieneko errespetua urratzen dituzten baieztapen apalgarriak (MARTÍN MORALES). Horren arabera, zenbait mespretxuzko adierazpen (“gaizkile”, “txorizo”, “lapur”, “ustel”, “obsesiodun” eta antzekoak) testuinguruaren arabera onartuko dira ala ez.  Edonola ere,argitaratutako informazio osoa irakurri behar da, testuingurutik kanpo multzoaren beste ulermen batera eraman dezaketen esaldi edo hitzak isolatu gabe (KAE 173/1995, azaroaren 21ekoa,Lanaren Auzitegi Zentraleko Magistratuak v. El País).Zenbait adierazpen laidogarri ezin balora daitezke modu isolatuan testuinguru zehatzean egitateen erlazioaren korrelatu hutsa direnean, haiekplusiraingarririk gaineratu gabe(KAE 297/2000, abenduaren 11koa,Enrique Bohórquez v. El Telegrama de Melilla). Hortik azalduko den izenondo eta adjektiboen erlazioa indikatiboa edo adierazgarria baino ez izatea, kasu guztietan, Konstituzioaren 20. artikuluaren argitan onartuko diren ala ez ondorioztatu gabe. Gainera, berez arruntak diren esaldien erabilera ez da erabakigarria adierazpen baten izaera laidogarria baloratzerakoan, estiloa izan baitaiteke helburu nagusia, eta estiloa, edukiarekin batera, komunikazioaren zati izanik, adierazpen-askatasunak babesten du (GEEAE, 2011ko uztailaren 19koa,Uj v. Hungaria).  Adibidez, Konstituzio Auzitegiaren ustezez dute ohorea bortxatzen honako adierazpen hauek: jeneralei “semoviente” eta zalditeriari “asto” deitzea (otsailaren 22ko 51/1989 Epaia,Pitarch Kapitaina); aireko istripu batengatik ikertzen ari zen pertsonaren izaera “alaitsua” eta “haserrekorra” aipatzea (azaroaren 12ko 171/1990 Epaia,Patiño komandantearen oinordekoak v. El País); “eskuin muturreko bere esaldiak”, bere izaera “ez oso barea, hain lotsagabea, hain hondatzailea” aipatzea (azaroaren 15eko 336/1993 Epaia,Hormaechea v. Alerta); “egozale” eta “dohatsu faltsuak” (maiatzaren 22ko 78/1995 Epaia,Moll eta García v. Canarias 7-I); “herpes berpiztua”, “probintziako lagun-taldea”, “bere apelazioen zinismoa” (maiatzaren 22ko 79/1995 Epaia,Moll eta Gracía v. Canarias 7-II); ez ditu hartzat hartzen (ez dituelako baloratzen) “litxarrero”, “diru-kentzaile”, “subjektu gaiztoa” (azaroaren 14ko 297/1994 Epaia,Vicente Lapiedra v. El País). Norbaiti “ipurdi garbitzaile” deitzea baieztapen desegokia eta begirune gabea bada ere, testuinguruaren arabera (tokizko telebisten legezkotasunari buruzko polemika bat), ez zen ohorearen urratzailetzat jo (AGE, 2000ko azaroaren 6koa, Ar. 9590,C.B. v. Tarancón Telebista eta A.F.F.). Auzitegi Gorenarentzat ez dira zilegi honako adierazpen hauek: “kabo horrek ez du ahuntzak lotzeko ere balio”, “gizon horrek ez daki ia hitz egiten ere” (abenduaren 22ko 862/2009 Epaia); “lotsagabeak” edo “txoro garbiak” (abenduaren 15eko 836/2009 Epaia); “sari-ehiztariak” edo “aprobetxategiak” (maiatzaren 31ko 320/2010 Epaia); “iruzurgilea” (2011ko ekainaren 29ko Epaia,Melillako Obra Publikoetako Kontseilaria) edo “kakati ofiziala” (2011ko otsailaren 1eko Epaia,Vélez Malagako Udaltzaina), “traidore” eta “funtzionario ustela” (apirilaren 213/2012 Epaia), “neskatan erraz egiten adurra dariona”, “txispatua” (2012ko urtarrilaren 23ko Epaia); “ustela”, “”xantaiagile”, “gezurti”, “trileroa” (AGE, 2013ko urtarrilaren 7koa); “txoroa” (AGE, 2014ko otsailaren 26koa); “faxista”, “intelektualki behe mailako gizakia”, “erabateko artaburua” (AGE, 2014ko martxoaren 24koa); “alproja” (AGE, 2014ko ekainaren 11koa); “txotxongilo”, “marioneta”, “manipulatzaile” (AGE, 2014ko irailaren 18koa); “lodikote, iruzurgile eta txorizoa” (AGE, 2014ko urriaren 2koa).  Konstituzio Auzitegiak, aldiz, ez ditu onartzen –informazioaren egitateekin zerikusia ez duten eta beharrezkoak ez diren iraintzat jotzen ditu– honako adierazpen hauek: “belea” edo “enkantetzailea” (urriaren 27ko 165/1987 Epaia,Arrabalgo Auzotarren Elkarteko lehendakaria); “pedrusquito”, “basailu zitala”, “petrala” (ekainaren 6ko 105/1990 Epaia,J.L. Roca v. J.M. García); “buruko martinberoa”, “gaizki hezitakoa eta oiesa”, “gehiegi edaten zuen” (azaroaren 12ko 172/1990 Epaia,Patiño Komandantearen oinordekoak v. Diario 16); “behe auzoetako harroa”, “baldresa”, “gezurtia” (azaroaren 15eko 336/1993 Epaia,Hormaechea v. Alerta); “pertsonaia lotsagarria”, “marikitismoa”, “gorilismo intelektuala”, “feudalismo profesionala”, “astoa”, “eskolagabea”, “ausarkeriazkoa”, “tentela, bekaiztia eta konplexuduna” (otsailaren 13ko 42/ 1995 Epaia,Levante egunkariko zuzendaria v. La mejor Guía de Valencia); “piratak”, “gezurtia”, “difamatzaileak eta txakurrak” (maiatzaren 22ko 78/1995 Epaia,Moll eta García v. Canarias 7-I); “titi”, “itsas-txakurra”, “herrena” (ekainaren 7ko 170/1994 Epaia,bikotea v. Málaga egunkaria); “adurzapiaren klaustrala”, “konspiratzaileen gonbidatzailea”, “baldarra”, “inkisizioko pertsonaia” (maiatzaren 22ko 76/1995 Epaia,Hizkuntzako katedrarako lehiaketari kritikak); pertsonaia publiko batekin doan emakumea haren “bikote” edo “lagun min” gisa izendatzea, elkarrekin “Karibean oporrak” pasa dituztela esatea, “ezkutuko amodioz”, “kontsolagarri erotikoz”, “adulterio bihurriz” hitz egitea (urriaren 14ko 200/1998 Epaia,Ruiz Mateos v. Diario 16, nahiz eta boto partikularra sinatu zuten bi magistraturentzat “otso” eta “marrazo” moduko adierazpenak gehiago dira goraipamenezkoak iraingarriak baino); pertsona bati “marikita” deitzea bere sexu-joera adierazteko (77/1999 Epaia,CEIS sekta), zinegotzi bati “lapurra, kazikea eta zinikoa” deitzea (abenduaren 9ko 232/2002 Epaia,NPS v. Escalanteko zinegotzia). Hedabideetan ohikoak diren adierazpenak, besteak beste, pertsona bati “koldartasun gaitzesgarria”, gezurrean ohikotasuna eta iruzurraren praktika egoztea (AGE, 1989ko irailaren 21ekoa, Ar. 6770,Kontserbatorioko zuzendaria v. J.M.C.A.) edo pertsona bati “doilor, faltsu eta ziniko” deitzea (AGE, 1984ko otsailaren 24koa, Ar. 1174,Rafael Escudero v. M.R.C.), “xantaiagile”, “ustel” eta “lizun” (AGE, 1999ko azaroaren 16koa, Ar. 8611,P.R.F. v. Diario de Avisos) deitzea Auzitegi Gorenak kaltetuaren ohorearentzat kaltegarritzat jo ditu. Are gehiago, “urlehortar” moduko irain zuzenen kasuan (AGE, 1987ko urriaren 31ko Epaia, Ar. 8419,poliziak v. R.C.C.). Ohorearentzat kaltegarritzat jo da baita ere funtzio publikoan “entxufe” bidez sartu izanaren salaketa (AGE, 1996ko ekainaren 5ekoa, Ar. 4819,funtzionarioak v. Cadizko diputatua) edo errektore bati “Hitler-en ondokoa” edo “arrazista” deitzea abertzaletasunarekin duen begikotasun politikoa dela eta (AGE, 1993ko uztailaren 21ekoa, Ar. 6272,Balear Uharteetako Unibertsitateko Errektorea). Gauza bera gertatzen da “nazi” (AGE, 2004ko uztailaren 8koa,Antic v. El País), batzuen “litxarkeria” edo “exekutiboek akainak dirudite” (AGE, 2011ko irailaren 27koa,PSOEra afiliatutakoa), “doilor”, “giza larru”, “pertsonarik mespretxatuena” (AGE, 2011ko ekainaren 7koa,Zamudioko sendagilea v. langilea), “pedante, astopito, buruiritzi” (AGE, 2011ko otsailaren 10ekoa,Ramoncín v. foro baten arduraduna), “kaskasoilak”, “gezurtia”, “traidore”, “sikario”, “tentel”, “gauzaeza”, “zote”, “detritus” (AGE, 2012ko uztailaren 24koa,Zarzalejos v. Jiménez Losantos); “kanapero”, “jantxakur” (AGE, 2011ko ekainaren 15ekoa), “matxista”, “larderiatsu”, “andrezale” (AGE, 2013ko otsailaren 18koa), “matxista”, “larderiatsu”, “andrezale” (AGE, 2013ko otsailaren 18koa), “sadiko”, “trabesti”, “telebistarentzat hildakoa” (AGE, 2013ko urtarrilaren 9koa), “bi soseko alproja”, “emakumeak mespretxatzen dituena” (AGE, 2013ko urtarrilaren 9koa), “psikopata”, “jendaila”, “ez lanpetu” (AGE, 2014ko irailaren 15ekoa), “alderdi baten iraizkin zitala”, “bilau”, “prebarikatzaile” (AGE, 2014ko urriaren 10ekoa) moduko adierazpenekin.  Ezin ezezta daitezke adierazpenak mespretxuzko edo umiliagarri direnik, auziperatuaren hitz egiteko ohiko era dela edo hiztegietan agertzen diren hitzak erabiltzen direla argudioarekin(KAE 105/1990, ekainaren 6koa,J.L. Roca v. J.M. García).Bai hartu behar da aintzat, aldiz, adierazpenak elkarrizketa batean edo eztabaida batean ahozko parte hartzearen berotasunean egin diren, edo –berriz–egunkari batean argitaratuko denidatzi bat idazten duen batengan ustezkoa den lasaitasun edo meditazioan egindakoak(KAE azaroaren 15eko Epaia,Hormaechea v. Alerta). Gauza beraren alde egiten du Auzitegi Gorenak ere, mitin politiko batean “ahozko gehiegikeriek ez dute(la) ingurune lasaiago batean duten gaitasun iraingarri bera” epaitu duenean (1990eko otsailaren 9ko Epaia, Ar. 1304,Fortunako Alkatea v. A.G.C.). Zentzu berean, Konstituzio Auzitegiaren otsailaren 26ko 49/2001 Epaiak (José María García v. Ramón Mendoza) adierazi du normalean iraingarriak izango liratekeen zenbait adierazpen (“hobe da txorizo-egile baten semea izatea txorizo batena baino”) ez direla ohorerako kaltegarritzat joko pertsona bien artean sortutako polemika baten testuinguruan botatzen badira, bigarrenak ordezkatzen duen kirol- erakundearen defentsaren testuinguruan.  Ikusi denez, Konstituzio Auzitegiak batzuetan “kaltegarritasunaren” irizpidea aplikatu die egitateei buruzko adierazpen hutsei, zenbait albiste idazterako eran “inplizituki” adjektiboak sartzen baitira, eta horiek kontakizunaren asmo edo esanahi globalarekin batera, interesatuari desohorea edo ospearen galera sortzen dielako. Hori esan da ustezko adulteriozko portaera bati buruz hainbat kazetarik adierazitakoa epaitu denean (KAE 200/1998, urriaren 14koa,Ruiz Mateos v. Diario 16). Kasu horretan badago, hala ere, bi magistratuk sinatutako boto partikularra, eta horretan adierazi zuten “egitatezko egozpenei kaltegarritasunaren kanona aplikatzerakoan, informazio-askatasunari Konstituzioaren arabera hari ez dagozkion beste muga batzuk jartzen zaizkiola (…) igorritakoaren nabarmentasuna, legezkotasuna eta egiazkotasuna” hain zuzen. Hau da, informazio-askatasuna adierazpen-askatasun bihurtzen da, baina ez profesionalaren adierazteko gaitasuna zabaltzeko xedearekin, baizik eta erruduntasuna salbuesteko egiazkotasunaren frogaren baliabidea ezeztatzeko (nahiz eta egiazkotasuna ez izan eskatzen den betekizun bakarra). Ildo bera jarraitu du Konstituzio Auzitegiaren ekainaren 27ko 148/2001 Epaiak ere,idazkaria v. Vélez Malagako zinegotzia. Konstituzio Auzitegiak “aztertu beharreko mezua norbaiti delitu jakin bat egoztea denean, egozpena egiten duenak iritziak adierazteko askatasunaz baliatzen d(el)a” baieztatu zuen. Horrek, Konstituzio Auzitegiarentzat objektiboki iraingarria izateaz gain, besteen begiramenaren aurrean meritua kentzen du, nahiz eta esaldietan ez egon formalki iraingarriak diren adjektiborik. Ez dirudi jurisprudentzia hori onargarria denik. Egotzitako delitua egia balitz (era horretako salaketetan nabarmentasun publikoa ustekizuna baita), ezin izango litzateke haien egilea penalki zigortu. Kasu horretan akusazioak bota zituenak ez zeukan baieztatutakoaren frogarik (eta ezin izan zion, beraz, kalumnia delituanexceptio veritatisdelakoari heldu). Baina horrek ez zuen Konstituzio Auzitegia “egitateen” adierazpenak zirela ezeztatzera eraman behar, hau da, informazio-askatasunaren egikaritza zela ezeztatzera, eta gatazka nabarmentasun, egiazkotasun eta irainen gabezia irizpideen arabera ebatzi behar zuela ezeztatzera. Beste kontu bat litzateke Konstituzio Auzitegiak jarrera hori hartu izana egiazkotasunaren irizpidea, ardura profesional gisa ulertuta, edozein kasutan aplikatuz gero ondorio desegokiak sor ditzakeelako. Horrela balitz, agian, konponbide egokiena egiazkotasunaren kontzeptua bera berriro interpretatzea izango litzateke, zenbait kasutan (delituak egozten direnean) eta pertsona batzuekiko (informazioaren profesionalak) egiazkotasunaren irizpide zorrotzago bat eskatuz.  Erakundeen edo gizarte, politika, ekonomia, kultura, eta abarreko gaiei buruzko balorazioenadierazpenei dagokienez, Konstituzio Auzitegiak baieztatu du adierazpen-askatasunaren babespean edozein ideia, irakurlearentzat okerra edo arriskutsua bada ere, are sistema demokratikoa bera erasotzen dutenak, onartu behar direla (KAE 176/1995). Egiazkotasunaren betekizuna ezin eska dakieke egitate historikoei buruzko judiziozko ebaluazio pertsonal eta subjektiboei, okerrak edo asmo txarrekoak izan arren (KAE 214/1991).Baina ez da onargarria, adierazpen-askatasunaren babespean, izaera arrazista edo xenofoboa duten adierazpenak egitea(KAE 214/1991),ezta borreroen apologia egitea, horien irudia goretsiz eta euren egitateak justifikatuz, biktimen umilazioaren lepotik (KAE 176/1995). Konstituzio Auzitegia hirugarren gaian zehazki aztertu diren ondorio horietara heldu da nortasun juridikorik ez duten taldeen ohorearen kontzeptutik abiatuz. Oraintsuko jurisprudentziak judiziozko pertsekuzioa bidezkoa izateko, bereziki bide penalean, probokazioa edo indarkeria zein bereizkeriarako zirikatzea egotea eskatzen duela dirudi (murrizketok ordena publikoa nahasteko arriskua dagoenean soilik mugatzeko, Estatu Batuetako Auzitegi Gorenaren ildotik). Gure ustez interpretazio hori zuzenena izango litzateke baita ere laido-delitua edo kaltetutako subjektuak aintzat hartuz irain- edo kalumnia- delitu bereziak aplikatzerakoan.  B) INFORMAZIO-ASKATASUNA ETA OHORERAKO ESKUBIDEA  Informazio-askatasunaren egikaritzaren kasuan, analisi juridikoa ezberdina da. Konstituzio-doktrina oso ondo azaldurik dago Konstituzio Auzitegiaren azaroaren 5eko 171/1990 eta 172/1990 Epaietan (El País v. Patiño komandantearen oinordekoaketaDiario 16 v. Patiño komandantearen oinordekoak). Kasu bietako egitateak berberak dira: bi hedabideek –nahiz eta tenore literal eta kazetaritza-estilo ezberdinarekin– Oiz mendiko hegazkin istripua hegazkina gidatzen zuen komandantearen bizitza eta bere aurreko portaerarekin erlazionatu zuten. Epai bietan gatazka horiek argitzeko aplikatu beharreko irizpideak argi finkatu ziren, nahiz eta emaitza ezberdinarekin (lehenengo hedabideari babesa eman zitzaion, baina ez bigarrenari).  Informazio-askatasuna ohorerako eskubideari gailentzen zaiohonako baldintza hauek betetzen direnean:     1. Albisteakgizarte interesa edo nabarmentasun publikoadauka: entzute edo       ospe publikoa duten pertsonaiei buruzkoa delako edo egitateek eurek       izaera hori dutelako (adibidez, kasu honetan, istripua).     1. Albistea egiazkoa da, egiazkotasunakazetariaren ikuspuntu       subjektibotikulertuta (hau da, albistea egiaztatzerakoanardura       profesionalarekinbat aritu den ala ez, nahiz etaalbistean funtsezkoak ez       diren hutsegiteak egon daitezkeen).   Ebazpen isolatu batean, Konstituzio Auzitegiak adierazi zuen, epaiketa penalaren zain zegoen gai bati buruzko informazioaren aurkako demanda zibilaren aurrean,judizio-aurrekotasun penalakepaiketa zibila etetera behartzen duela, eta hark azken horren emaitza baldintzatuko duela (KAE 166/1995, azaroaren 20koa,Juan Guerra v. Sevillako ABC). Jarrera hori kritikagarria da (eta epaiak bi boto partikular dauzka), honako arrazoi hauengatik: a) Kazetariaren egiazkotasuna eta egi penala ez dira gauza bera (hura ardura profesionalean oinarritzen da, ez zehaztasun penalean: ardura egon daiteke epaitzen ari den pertsona absolbitua izan arren –bere errugabetasun presuntzioa errespetatzen bada–). b) Ondorio horrek ihes egiteko bide bat izango luke: bide zibiletik demandatu beharrean, zuzenean irain- edo kalumnia-delitua egiteagatik demandatu, era horretanjudizio-aurrekotasunaekiditeko (horrelakorik ez baitago bi prozesu penalen artean), hori desiragarria ez izan arren.     1. Informazioaren kontakizunean ez dago iraina, mespretxua edo umilazioa       dakarren adjektiborik. Faktore hori adierazpen-askatasunaren eta       ohorerako eskubidearen arteko gatazkak aztertzerakoan adierazitako eran       aplikatu behar da eta hedabideek hedatutako produktu guztietan aplikatzea       galdatu behar da, iritziak eta egitateak nahastea ohikoa delako.  Aipatutako epaietan (KAEE 171/1990 eta 172/1990) elementu horren balorazio judiziala ezberdina da, Auzitegiak “El País”-en adierazpenak ez zituelako jo mespretxuzkotzat (bere izaera “alaitsua”, “haserrekorra”, eta abar), nahiz eta “Diario 16”-ek egindakoen inguruan (“buruko martinberoa”, “gaizki hezitakoa eta oiesa”, “gehiegi edaten zuen”, “zazpi hilabetez haurdun dagoen Iberiako azafata batekin bizi zen”) aurkakoa interpretatu.  Informazioaren profesionalek eta hedabideek euren jardun profesionaleaneurek egin ez duten informazioa, baizik eta hitzez hitz beste informazio-iturrietatik jasotakoa,besteak beste, nota ofizialak,beste hedabide batzuetan azaldutako informazioak, erreportaje neutralak(erantzukizuna igortzearen adibidea; gizarte hedabidea informazioaren igortzaile hutsa da, edukia bereganatu gabe),transkribatu, hedatu edo erreproduzitzera mugatzen denean,hedabidean hirugarrenek hitzez hitz (batez ere, zuzendariari eskutitzen bidez) adierazitakoarenerantzukizunari buruz, Konstituzio Auzitegiak honako hau gaineratu du:     1. Konstituzio Auzitegiarentzat nabarmentasuna egongo dela ulertuko da,       informazioaren objektu den subjektuaren nabarmentasun edo entzute       publikoaren edo egitatearen arabera (adibidez, istripu bat). Horretaz       gain, gaineratu dualbistearen nabarmentasunaalbistea eman dueniturriaren       beraren izaeratik etor daitekeela, informazioaren iturriak izaera       publikoa baldin badu –kasu honetan, Guardia Zibila (KAE 178/1993,       maiatzaren 31koa,Las Provincias-en argitaratutako Guardia Zibilaren       nota). Kasu horretan, ezin pentsa daiteke hedabideari informazioaren       egiazkotasuna beste iturri batzuekin egiaztatzea eskatzea, etanahikoa       dainformazioaren jatorrian dagoeniturriaren nortasuna (kasu horretan       publikoa) eta egitatearen jatorria zalantza gabekoa dela jakitea.     1. Konstituzio Auzitegiaren uztailaren 12ko 232/1993 Epaia (Urquijoko       Markesen Administratzailea v. Cambio 16) beste arazo bati buruz aritu       zen. Aldizkariak liburu baten aurkezpenari buruzko artikulu bat       argitaratu zuen (aldizkarian lan egiten ez zuten batzuk idatzitakoa), eta       bertan adierazten zen (liburuan agertzen zen bezala) iritzi publikorako       garrantzia handiko erailketa baten arrazoi izan zitezkeen zenbait       egitate.Hirugarren pertsona horien deklarazioen egiazkotasun ezak ez       lioke hedabideari eragingo, egiazkotasunaren “testa” deklarazio horiek       egin direla ziurtatuz gaindi baitezake. Baina Konstituzio Auzitegiak       dioen bezala, portaera bien arteko lotura puntuanabarmentasunaren       betekizunakzehaztuko du,horrek subjektu biei berdin eragiten die eta       (iruzurrak ekiditearren, intimitatea edo norberaren irudia bortxatzen       direnean ere aplikatzen dena). Hau da,hedabidearentzat, informazioaren       nabarmentasuna ez da ekintzarena soilik (liburu baten aurkezpenean       egindako deklarazioek duten informazio-nabarmentasuna),hedabideak berak       albiste gisa transkribatzen dituen beste hedabide batzuetan egiten diren       informazioek ere nabarmentasuna izan behar dute.     1. Konstituzio Auzitegiaren azaroaren 15eko 336/1993 Epaiak (J. Ormaetxea v.       Alerta) babes eskaera dakarren honako kasu honi erantzun zion. “Alerta”       egunkarian,zuzendariari eskutitzakatalean (garai hartan erredakzio-buruak       zuzentzen zuena, eta horregatik babes errekurtsoan demandatzailea izan       zena) ezezaguna zen pertsona batek sinatutako Autonomia-Erkidego bateko       presidenteari buruzko eskutitza argitaratu zen. Bertan haren aurkako       akusazio gogorrak eta zenbait adjektibo agertzen ziren (“behe auzoetako       harroa”, “baldresa”, “hondaratzailea”, “gezurtia”, eta abar). Konstituzio       Auzitegiarentzat “era honetako kasu batean egunkariko Zuzendariaren       ardurak bere baitan hartzen du eskutitzaren egile gisa azaltzen den       pertsonaren nortasuna egiaztatzea haren argitalpena baimendu aurretik.       Hori, jakina denez, hedabideetan ohiko praktika da, ardura hori eskatuko       ez balitz, argia da, batetik, ez liratekeela zuzen bereiziko hedabidetik       kanpoko pertsona baten adierazpen-askatasuna, eskutitza argitaratzerakoan       egikaritzen dena, eta hedabideak irakurleriari iritzi horretaz       informatzeko duen eskubidea (…) Idatziaren egile den pertsonaren       nortasuna egiaztatzerakoan eskutitzaren bidez delitu egiten denean hark       bere erantzukizuna bere gain hartzea bideratzen da, Zuzendariak,       egilearen nortasuna ezagututa, ez agertaraztea erabakitzen badu, bere       gain har dezakeen erantzukizuna alde batera utzita (…) Bestela       konstituzio-bermea duen ohorerako eskubidearen balizko bortxaketarentzat       immuneak diren eremuak sortzeko atea irekiko litzateke”. Baieztapen hori       egin zen arren,ez dagoeskutitzaren egile den pertsonaren nortasuna       zehazteko irizpideei buruzlegezko arauketarik (hedabide bakoitzaren auto-       arauketak badaude ere: NAN-aren zenbakia eskatu, eta/edo fotokopia, izena       eta helbidea, eta abar).  Horri guztiariGiza Eskubideen Europar Auzitegiaren 2013ko urriaren 10eko Epaigarrantzitsuak,Delfi v. Estonia, zehaztutakoa gehitu behar zaio. Kasu horretan hedabideenon lineforoetan egiten diren iruzkin iraingarri eta mespretxuzkoak direla-eta erantzukizunaren gaia planteatu zen. Giza Eskubideen Europar Auzitegiakonartu zuen foroetan parte hartzaile direnek sortutako ohorearekiko kalteengatik erantzukizun zibila hedabideari eskatzea informazio- askatasunaren babesarekin bateragarria dela. Eta horihedabideak edukien gaineko kontrol sistema zabala izan arren(parte hartzaileei euren mezuen erantzuleak zireneko ohartarazpena, mehatxu eta irainen debeku orokorra, termino arruntak zituzten mezuak automatikoki kentzeko gailua eta mezu iraingarriak foroko administratzailearen ezagutzan jartzeko aukera –klik bakun baten bidez– erretira zitzan). Baliabide horiek guztiek ez zuten balio izan mezu iraingarriak garaiz kentzeko (sei astez egon ziren) eta horien egileak banan- banan identifikatzea oso zaila izango zenez (irakurleek identifikatu gabe euren adierazpenak egiteko aukera zuten eta horietatik asko anonimoak ziren), hedabideari leporatutako erantzukizun zibila arrazoizkotzat jo zuen.  C) INFORMAZIO-ASKATASUNA ETA INTIMITATERAKO ESKUBIDEA  Informazio-askatasuna pertsonen intimitatearen eremuaren gainetik noiz dagoenzehazteko, Konstituzio Auzitegiak adierazitako irizpideak ohorearen kasukoetatik ezberdinak dira.Egiazkotasunaren irizpidea eragin-gabea da, intimitaterako eskubidea benetako zein ustezko datuen bidez bortxa baitaiteke (KAE 190/2013,Gonzalo Miró v. Telecinco).  Informazio grafikoen kasuan, egiazkotasunak ez du justifikatzen intimitaterako eskubidearenganako eragina, ezta norberaren irudiarekikoarenganakoa, kasu horietan egiazkotasuna immanentea baita, adierazpen grafikoa manipulatzen denean izan ezik (KAE 158/2009,Apanda v. La Opinión de Murcia).Informazio- askatasuna nagusitzeko gaiaren interes edo nabarmentasun publikoak pertsona baten barruko datuak dituen albistearen hedakuntza justifikatu behar du. Edo, beste hitz batzuekin esatearren, hedatutako informazioak iritzi publikoaren informazio-beharrak asetu behar ditu. Hori aldez aurretik zehaztea oso zaila da (batez ere oso abstraktua eta –beharbada irizpidekoa–), eta gaiari buruz aurrez emandako jurisprudentziaren analisia oinarri izanik soilik zehazta daiteke. Hori dela eta,informazio-askatasunaren eta intimitaterako eskubidearen arteko gatazketan ez du era berean jokatzen erreportaje neutralaren teknikak: jatorrizko albistean (edo argazkian) nabarmentasun publikoa egon beharko dabeste hedabide batekhura erreproduzitu ahal izateko(AGE, 2011ko uztailaren 20koa,Trinidad Jiménez v. La Razón).  Konstituzio Auzitegiaren otsailaren 14ko Epaian, 3. OJ (Baleares. IHESa zuen arkitektua), adierazi zenez,argitaratutako datuak interes publikoarentzat garrantzi gabeak edo axolagabeak badira, intimitatea erasotzen dutela ulertu behar da. Zehazki: “pertsona jakin baten identifikazioak, zeharkakoa baina argi eta garbia, IHESa zuela agerian jartzen duena, gizarteko jarrerak kontuan izanda egitate entzutetsuak direnak, euren burua seinalaturik ikusi zutenei kalte morala eragin zien (…) Komunitateak gaitz zehatz baten jatorri eta bilakaerari buruzko informazioa jasotzeko egokitasunari buruzko zalantzarik ez badago ere, ezin daiteke gauza bera esan gaixotasun hori pairatzen dutenen, edo hori esaten da, indibidualizazio zuzen zein zeharkakoari buruz, eurek ez badute hori baimendu edo ezagutza orokorrean ipini. Informazio hori jada ez da interes publikokoa”.  Baina praktika judizialean, garrantzi gabeko edo axolagabeko edozein datu agertaraztea ez zen intimitatearen kaltetzat hartzen.Barneko eremu edo eremu pribatuan honako elementu hauek sartzen dira: norberaren gorputza, osasuna, sexualitatea eta sexu-joera, bikotearen elkarbizitza eta afektibitatea, sorraraztea, familia-erlazioak, norberaren etxebizitza, korrespondentzia, norberaren ideologia, eta abar, nahiz eta eremu horien barruan intimitatearekin zerk duen zerikusia eztabaida daitekeen (adibidez, kirolarien doping-ari buruzko informazioetan nabarmentasun publikoa duten osasunari buruzko datuak egon daitezke; hala ere, Auzitegi Gorenaren 1989ko martxoaren 13ko Epaiak, Ar. 2040,MJMP v. Atletismoko Federazioa, hedabideek kirolari baten egitura kromosomikoa argitaratzea haren intimitatea bortxatzen zuela ulertu zuen). Konstituzio Auzitegiaren abenduaren 2ko 231/1988 Epaiak (Isabel Pantoja v. Prographic) baieztatu zuen: “izan dituen zauriak direla eta, zezenketariaren osasun eta bizitzaren gorabeherak, behin zezen-plaza utzi duenean, ezin dira inoiz ere publikoak eta ikuskizunaren zati izan, bestela gizabanako batentzat hain pertsonalak diren nekeak eta heriotza bera dibertsio eta denbora pasatzeko baliabide bihurtuko lirateke eta (…) Erizaindegia, berezkoa duen funtzioa dela eta, ezin har daiteke toki publikotzat (eta, egiatan, bertan sartu zirenei lekua uzteko esan zitzaien), ez eta Rivera jaunaren erreakzioa bere zaurien aurrean “nabarmentasun publikoko lanbidetzat””. Horren aurrean boto partikular bat egon zen; “ez dago eskusartzerik, segida baizik, logika eta zezenketaren ohituragatik onargarria, informaziorako eskubidearen egikaritza alde batera utzita” “Beraz, ezin daiteke gehiengoak egiten duen eran hain errotik deskonektatu premiazko sendatzearen inguruan grabatutako eszena eta jaiaren beraren ikuskizuna aurreko bere ekintzekin, informazio horrek guztiak eskusartzerik suposatzen ez duen informazio oso bat osatzen zuelako”. Ikusten denez, intimitaterako eskubideak bere baitan hartzen ditu, ez bakarrik norberaren bizitza, baizik eta beste pertsona batzuen bizitzaren zenbait alderdi, horiekin lotura berezia eta estua dagoenean, hots, familiarena (Konstituzioaren 18. artikuluaknorberaren eta familiaren intimitateababesten du).  Hedatutako datuak jada publikoak izateak ez du garrantzirik.Barneko datu bat, une zehatz batean, haren tituludunaren baimenik gabe nabarmentasuna lortzeak, betiere beste oinarrizko eskubide batek ez badu publizitate hori babesten, ez dakar datu hura intimitaterako eskubideak ez babesteaeta, horren ondorioz, etorkizuneko argitalpen baten aurrean auzitegien benetako babesik gabe geratzea (KAE 190/2013 azaroaren 18koa,Gonzalo Miró v. Telecinco).  Entzuteedo nabarmentasun publikoa duten pertsonaiak ere intimitaterako eskubidearen tituludun dira, nahiz eta, logikoki, euren ekintza eta portaereninteres publikoaren atarianabarmentasun edo entzuterik ez duten beste pertsonei dagokien bera ez izan.  Gai horri buruzko berritasun garrantzitsuaGiza Eskubideen Europar Auzitegiaren 2004ko ekainaren 24ko Epaia (Carolina von Hannover v. Alemania 1)izan zen. Monakoko Carolina saiatu zen, zenbait bide judizial erabiliz, bere ustez, bere bizitza pribatuaren alderdiak islatzen zituzten argazkiak hedatzen galaraztea. Kasua bultzatu zutenak Alemaniako egunkari eta aldizkari batzuetan argitaratutako printzesaren bizitzako zenbait pasarte islatzen zituzten argazkiak izan ziren: garai hartan bere bikotea zen aktorearekin jatetxe baten hondoan, zaldi gainean bere seme-alabekin, piraguan bere alabarekin, erosketak egiten, txirrinan kaletik, eskiatzen, bere senarra zen Ernesto de Hannover-ekin zaldi-lehiaketa batean, Pariseko bere etxebizitzatik ateratzen, tenisean jolasten, Montecarloko “Beach Club”-ean atseden hartzen zuen bitartean estropezu egiten, eta abar. Argazki guztietan bere amodio, pertsonal edo familia bizitzari buruzko interes gabeko titular eta iruzkinak sartu ziren. Printzesak Alemaniako epaileengana jo zuen argazki horiek bere bizitza pribaturako eskubidea bortxatzen zutela ulertu zuelako, baina ez zuen bere aldeko ebazpenik lortu. Ez zioten arrazoia eman, kaltetua historia garaikideko pertsonalitate “absolutua” izanik, era horretako argitalpenak jasan behar zituelako, edota argazkiak leku publikoetan hartu zirelako, eta argazkilarien etengabeko jazarpenek bere eguneroko bizitza zaila bihurtzen bazuten ere, hori guztia publikoaren informazioa jasotzeko desira legitimoak sorrarazten zuelako (zenbait argazkiren kasuan arrazoia eman zioten: jatetxekoak, bizitza pribaturako eskubideari legitimoki hel dakiokeelako leku isolatu bat aukeratzean pertsonak bakarrik egon nahi duela edo, begirada indiskretuetatik kanpo egotearen ustean, leku publiko batean egingo ez zituen portaerak egin ahal dituela ondoriozta baitaiteke; bere seme-alabekin ateratakoak). Printzesak Alemania Estrasburgoko Auzitegiaren aurrean salatu zuen.  Giza Eskubideen Europar Auzitegiak gogorarazi zuenbizitza pribaturako eskubideak bere baitan hartzen duela pertsona baten irudirako eskubidea. Beraz, zalantzarik ez dago pertsona baten argazkiak argitaratzeak, bakarrik edo beste batzuekin dagoenean, bere eguneroko bizitzan, printzipioz, bizitza pribaturako eskubide horrekin zerikusia duela.  Egia da, errekurtsogileak, Monakoko errege-etxeko kide gisa,zenbait kultura edo ongitzako agerralditan ordezkaritza ofiziala duela. Hala ere, ez zuenMonakoko Estatuaren edo bere erakundeetako baten kontura funtziorik egikaritzen.  Epaiaren arabera, publikoak, gizarte demokratiko batean funtsezkoa den informazioa jasotzeko eskubidea izan arren, eta eskubide horrek, inguruabar partikularretan, pertsona publikoen bizitza pribatuaren zenbait alderdi bere baitan hartzen dituela onartzen bada ere, bereziki, pertsonalitate politikoak direnean, hemen aztertzen zen kasua ez da hori.Errekurtsoan planteatutakoaedozein eztabaida politiko edo publikotik at zegoen, argitaratutako argazkiak eta egindako iruzkinak errekurtsogilearen bizitza pribatuaren xehetasunei buruzkoak ziren eta. Argazkiak eta iruzkinak argitaratzeak, publikoaren zati batek printzesaren bizitza pribatuaren xehetasunei buruzko kuriositatea asetzea zutenez helburu,ezin esan daiteke gizartearentzat interes orokorrekoa den eztabaida publikoaren alde egiten zutenik, errekurtsogileak nabarmentasuna izan arren.  Argazkiak hartu zirenekotestuinguruaere ezin zen ahaztu,errekurtsogileak jakin gabe eta bere baimenik gabe, ezta erezenbait pertsonaia publikok euren eguneroko bizitzan jasan beharrekojazarpena. Hori partikularki antzematen zen “Beach Club”-ean printzesak estropezu egiten ageri zen argazkietan. Argazki horiek ezkutuan hartu ziren, hainbat ehuneko metroko distantziatik, beharbada inguruko etxe batetik, klub horretara kazetari eta argazkilarien sarbidea oso arauturik dagoela kontuan izanda.  Pertsona orok, baita publikoarentzat ezagunak direnak ere,bere bizitza pribatua errespetatua eta babestua izateko “bidezko itxaropena”izan behar du. Giza Eskubideen Europar Auzitegiak, printzesak errege-etxean betetzen duen papera oinarri izanik, bere bizitza pribatuaren babesa gutxitzeko auzitegiek historian duen pertsonalitate “absolutuari” emandako esanahia eztabaidatu zuen. Baina irizpide hori onartuko balitz ere, Europar Auzitegiak ez zuen onartu subjektuari edozein unetan, sistematikoki, irudien hedakuntza zabalarekin argazkiak ateratzea posible denik, bilatutako isolamenduaren salbuespen bakarrarekin. Gainera, isolamenduaren irizpidea, teorian argia badirudi ere, praktikan ahulegia eta aldez aurretik zehazteko oso zaila da kaltetuarentzat.  Giza Eskubideen Europar Auzitegiarentzat irudirako eskubidea (bizitza pribaturako eskubidearen zati eratzailea) bortxatu den ala ez baloratzekoirizpide erabakigarria, ez da lekua, baizik eta “argitaratutako argazki eta artikuluek interes orokorreko eztabaidara zerbait gaineratzen duten ala ez”. Epaiaren ondorio zuzenetako bat hori zen: “espazioaren” irizpidea, lekuari dagokiona, irizpide “funtzionala”, hau da, informazioaren xedearena alde batera uztea kasu horiek konpontzerakoan. Giza Eskubideen Europar Auzitegiak gaineratu zuen:“publikoak ez dauka errekurtsogilea non dagoen eta bere bizitza pribatuan nola moldatzen den jakiteko bidezko interesik, nahiz eta isolatuak ez diren lekuetan egon, eta hori nabarmentasuna eduki arren”. Interes publiko hori egongo balitz ere, argazkiak eta artikuluak argitaratzen dituzten aldizkarien merkataritza interesarekin gertatzen den bezala, interes horiek amore eman behar dute kasu zehatz honetan errekurtsogileak bere bizitza pribatua egoki babesteko daukan eskubidearen aurrean.  Epaia aplikatzerakoan Alemania eta Monakoko printzesa honako akordio honetara heldu ziren: 10.000 euro kalte moralen kalte-ordain gisa eta 105.000 euro kosta eta gastuei, zergak barne, aurre egiteko.  Giza Eskubideen Europar Auzitegiaren erabaki hori pertsonaia publikoen bizitza pribaturako eskubidearen irispidearen interpretaziorako funtsezko oinarria bilakatzera deiturik zegoen.Benetako balazta jarri zion gaur egunprentsa sentsazionalistak eta bihotzekoaknabarmentasun publikoa duten pertsona askok jasaten duten jazarpenari. Epaiak, hala ere, kritikak izan zituen. Giza Eskubideen Europar Auzitegiak pertsonaia publikoa izateko irizpide oso estuen alde egin zuen, eta horrek nolabaiteko gune grisa sortu zuen hedabideetan kontzeptu horretan bete-betean sartzen ez diren (funtzio ofizialak edo publikoak betetzen ez dituztelako), baina herritar xumeak ere ez diren pertsonek izan behar duten paperaren inguruan. Gainera, informazio-askatasunak ematen duen babesa interes orokorreko eztabaida publikora zerbait gaineratzen duten mezuetara bakarrik mugatzeak (ia beti termino politikoetan identifikatzen dena), prentsa popular edo denbora pasakoaren zereginaren bereizkeria eraginkorra dakar, ezin izango baitu elementu hori dagoela berme nahikoekin frogatu, beste motako hedabideetan gertatzen ez dena.Denbora pasako prentsari, epai horrekin, arazo bat sortu zitzaion: ordura arte bidezkotzat jotzen ziren jarduera batzuk konstituzio-babesetik kanpo geratzeko arriskua sortu zen.  Konstituzio Auzitegiak zenbait epaitan doktrina hori adierazi zuen.Konstituzio Auzitegiaren apirilaren 22ko 83/2002 Epaiak,Alberto Alcocer v. Diez Minutos, antzeko kasua ebatzi zuen irizpide berberekin.Pertsonaia publiko baten argazkiarenkasua zen, hondartza batean lortutakoa, eta amodiozko erlazio bat adierazten zuenak. Konstituzio Auzitegiakintimitaterako eskubidea urratu zelaulertu zuen, bere ustez “errekurtsogileak bere lanbideagatik daukan nabarmentasun publikoak, eta zehazki finantzen eremuan daukan nabarmentasunak, ez dio kentzen, besteen ezagutzakoa den esfera ireki horretatik at, bere bizitza propioari erreserbatutako eremu bat izateko aukera, eta bere amodiozko erlazioak eremu horretan sartuko lirateke. Lanbidearen bere jardunek ez dute baztertzen bere amodiozko bizitzako intimitaterako eskubidea, bere borondatez erabakitzen badu, kasu honetan gertatzen den legez, erlazio horiek ezagutza publikotik kanpo mantentzea.” Ez dago argazkiak hedatzea babesten duen konstituzio-interes publiko nagusirik. “Errekurtsogilearen amodiozko erlazioak agertarazteak, argazkiak hedatzen dituen erreportajearen xedea denak, ez dauka inolako garrantzirik taldearentzat, ez baitie herritarrei edota Estatuko bizitza ekonomiko zein politikoari eragiten, alde batera utzirikaldizkariak berak sortzen duen kuriositate hutsa irudien argitalpenari balio albistetsua ematen dienean. Baina horiezin nahas daiteke konstituzio-babesa merezi duen interes publikoarekin”.  Hala ere, Giza Eskubideen Europar Auzitegiaren jarrera ñabartu egin da, gutxienez bere aplikazio praktikoan.2012ko otsailaren 7ko Epaian (Carolina von Hannover v. Alemania 2), Auzitegiak Alemaniako zenbait aldizkaritan argitaratutako argazki batzuei buruzko ebazpena eman zuen (2004ko erabakiaren ondoren). Horietan, berriro ere, hedabideek printzesaren eta bere senarraren irudia hedatu zuten oporretan eskiatzen zeudenean, une horretan bertan, Monakoko printzea bere jauregian bakarrik (edo errege-etxeko beste kide batzuekin) gaixotasun gogor bat pairatzen zuen artean. Alemaniako auzitegientzat argazki horiek interes orokorrekoak ziren (printzearen gaixotasunari erreferentziarik egiten ez ziotenak izan ezik), eta horregatik errekurtsogileak berriro jo zuen Giza Eskubideen Europar Auzitegira. Horrek, honetan,informazio-askatasunaren eta bizitza pribaturako eskubidearen arteko haztapena egiteko erabili beharreko irizpideaksistematizatu zituen, Bere ustez,bost dira irizpideok:     1. Argazkiek (edo idatzizko artikuluek) interes orokorreko eztabaidara       gehitzen dutena. Interes hori egongo da argitalpenak, ez bakarrik gai       politikoak edo kriminalak tratatzen dituenean, baizik eta kirolarekin edo       eszenatokiekin erlazionatutako gaiei eragiten dietenean ere (nahiz eta       Errepublikako lehendakariak bere emaztearekin dituen arazoak edo abeslari       ospetsu baten finantza zailtasunak ez diren jo era horretakoak).     1. Erreportajean aipatzen den pertsonaren nabarmentasuna. Inguruabar       partikularretan publikoaren informazioa jasotzeko eskubideak bere baitan       har badezake ere pertsonaia publikoen bizitza pribatua ezagutzea,       bereziki pertsonaia politikoak direnean (adibidez, goi kargu politiko       baten gaixotasuna), ez da gauza bera gertatzen argitaratutako argazkiak       eta iruzkinak nolabaiteko nabarmentasuna duten pertsonen bizitza       pribatuaren xehetasunei buruzkoak direnean, horien xede bakarra       publikoaren kuriositatea asetzea denean.     1. Kaltetutako pertsonaren aurretiazko portaera. Bere aurretiazko portaera       eta informazioa aurreko argitalpen baten objektu izana kontuan hartzeko       elementuak dira. Hala ere, aldez aurretik hedabideekin kooperatu izanak       ezin dio interesdunari argazkiaren argitalpenaren aurkako babes osoa       kendu.     1. Argitalpenaren edukia, forma eta eraginak. Argazkia argitaratzeko modua       edo horretan pertsona nola azaltzen den kontuan izan behar dira baita       ere, hala nola hedabidearen botaldia.      1. Argazkia nola lortu den. Ez bada baimenik egon edo argazkia iruzurraren       bidez lortu bada, adibidez.  Printzipio horiek kasu zehatzean aplikatuz Giza Eskubideen Europar Auzitegiaren ondorioa honako hau da: argazki horien argitalpenarekin ez da printzesaren bizitza pribaturako eskubidea urratu, zuzentzat jotzen baita (edo behintzat ez dira ez arrazoizkoak) Alemaniako auzitegien gogoeta. Horientzat Rainiero printzearen gaixotasuna eta horren aurrean bere familiako kideen portaera historia garaikideko gertaerak dira, eta hedabideek horiei buruzko informazioa eman dezakete idatzizko erreportajeen eta argazkien bidez. Giza Eskubideen Europar Auzitegiak onartu zuenargazki zehatz horiek, neurri batean behintzat, interes orokorreko eztabaidari zerbait gaineratzen ziotela(pertsonaia horien etorkizuneko argazkiei buruz ezer ere esan ez arren). Horiek ezkutuan edo legezkoa ez den moduan lortu zireneko aipamenik ez zen egin. Era berean, modu malguan, interes orokorreko eztabaida publikora zerbait gaineratzen dutela ulertu da pertsonaia publiko horren etxebizitzaren argazkien argitalpena, idatzizko testuan alokatzeko dagoela adierazten baita (GEEAE, 2014ko irailaren 19koa,Carolina von Hannover v. Alemania 3). Estatu jakin bateko ondorengoen zerrendan dagoen ezkutuko semearen existentzia ere interes publikokotzat jo da, pertsona horrek bere kargua modu egokian egikaritzeko gaitasunarekin erlazionatuta dago eta (GEEAE, 2014ko ekainaren 12koa,Couderc eta Hachette Filipacchi v. Frantzia).  Konstituzio Auzitegiaren urriaren 21eko 176/2013 Epaiaren kasuan,Álvarez Cascos eta María Porto v. Crónicas Marcianas, argitu beharreko gaia interes orokorreko eztabaidara gaineratu daitezkeen argudioen artean politikarien“moral bikoitza”dagoen ala ez da. Kasu horretan Konstituzio Auzitegiarentzat ez da beharrezkoa errekurtsogileen intimitaterako eskubidea haustea (euren oporretako argazkiak argitaratuz), aldez aurretik eurek publikoki adierazi zutelako euren arteko erlazioa eta senar-emazteen arteko apurketa, eta ekitaldi publikoetan elkarrekin azaldu zirelako. Politikariaren portaeraren kritikak (publikoki bere burua katolikotzat duena), aipatutako argudioarekin bat, ez zuen eskatzen bere intimitatea inbaditzea oporretan zegoela.  D) INFORMAZIO-ASKATASUNA ETA NORBERAREN IRUDIRAKO ESKUBIDEA  Norberaren irudirako eskubidea (KAE 81/2001,Emilio Aragón v. Proborín S.L.) nortasunaren eskubidea da, giza duintasunetik eratorritakoa eta pertsonen dimentsio morala babestera zuzentzen dena, bere tituludunaribere ezaugarri fisikoek sortzen duten informazio grafikoa zehazteko eskubideaematen diona. Eskubideak ematen duen gaitasuna, oinarrizko eskubide gisa, honako hau da: baimenik ez duen hirugarren batek norbaiten irudia lortzea, erreproduzitzea edo argitaratzea galaraztea, lortu edo hedatzen duenaren helburua aintzat hartu gabe –informazioa, merkataritza, zientzia, kultura, eta abar–. Norberaren irudia aipatzen denean, adierazi denez, barnean daude pertsonaren ahotsa, izena eta irudia, betiere ezagut daitezkeenak direnean. Auzitegi Gorenak adierazi du, pertsona juridikoek euren irudiarenganako eskubidea izan arren, eskubide horrek ez duela Konstituzioaren 18. artikuluak babesten duen oinarrizko eskubide izaerarik.  Irudiaren erabilerak merkataritza ikuspegia izateaz gain (irudi-eskubideak deiturikoak), hemen jorratuko den beste ikuspegi bat ere badu, hots, informazio-askatasunaren balizko mugekin erlazionaturikoa. Ikusi denez, oraintsu arte, irudiaren informazio-erabileraren inguruko eztabaidak bi alderditan finkatu ziren: a) Ea hartutako irudia pertsona pribatu batena zen (eta kasu horretan konstituzio-babesa handiagoa izango litzateke); b) Irudia nabarmentasun edo entzute publikoa duen pertsona batena izanik, ea argazkia ekitaldi publiko edo jendaurrean zabalik dagoen toki batean hartu zen.  Konstituzio Auzitegiaren 139/2001 Epaian (M. Chávarri eta A.Cortina v. Diez Minutos)Kenyako ehizarako erreserba federal batean lortutako nabarmentasun publikoa duen bikote baten argazkien argitalpenaren eta haien irudirako eskubidearen arteko bateragarritasuna planteatu zen. Eztabaida, Konstituzio Auzitegira heldu aurretik, lekuaren izaera irekiaren inguruan finkatu zen. 1. instantziako epaileak (1992) lekua publikoa ez izateagatik eskusartzea zegoela erabaki zuen; Audientzia Probintzialak (1993) apelazioa ez zela onargarria; Auzitegi Gorenarentzat lekua urruti egotea ez da datu garrantzitsua auzia konpontzeko (nahiz eta, kazetariak erabilitako baliabideen ikuspuntutik interesgarria izan daitekeen). Kenyan dagoen ehizarako erreserba federal bat jendaurrean zabalik dagoen tokia da eta publikoak bertara sarbidea du (AGE, 1997ko urriaren 21ekoa,Alberto Cortina v. Diez Minutos).  Hala ere, Konstituzio Auzitegiarentzat, bi inguruabarrak egonik ere (nabarmentasun publikoa duen pertsonaia eta jendaurrean zabalik dagoen tokia) eta irudiak ez bazieten ere argazkietan ateratzen ziren pertsonen ohore edo intimitateari eragiten (errekurtsogileek ez zituzten eskubide horien babesa eskatu), zenbait inguruabarrek argazkia hedabideen bidez hedatzeak nolabaiteko izaera kaltegarria izan zezakeen bertan agertzen ziren pertsonen irudirako eskubidea bortxatzeagatik. Zeintzuk dira inguruabar horiek?Argazkiak izaera pertsonala, pribatua eta erreserbatua izatea, eta hori egiaztaturik dago errekurtsogilearen sendiko batek ateratakoak zirelako, kaltetuaren beraren kamerarekin, sendi eta lagunen arteko bidaia pribatu baten testuinguruan eta barneko oroitzapen bat izateko. Aipagarria da irizpide horietako bat bera ere ez dela 1/1982 Lege Organikoaren 8.2 artikuluan aipatzen. Horregatik baieztatzen da adierazitako testuinguruan argazkien izaera pertsonala, pribatua eta erreserbatua argi dagoela, eta“berdin dela nortzuk diren agertzen diren pertsonak eta zein lekutan atera diren”. Horretaz gain, argigarria da baita ere argazkiok “argi publikora interesdunaren baimenik gabe atera direla eta hirugarrenek, haren borondatea aintzat hartu gabe, egindako operazio baten bidez”.  Jurisprudentzia bera jarraitu da Konstituzio Auzitegiaren apirilaren 22ko 83/ 2002 Epaian,Alberto Alcocer v. Diez Minutos. Horretan, pertsonaia publiko baten argazkia argitaratu zen, hondartza batean lortutakoa, eta bertan amodiozko erlazio bat zegoela ikusten zen. Auzitegi Gorenarentzat, pertsonaia publiko bati jendaurrean zabalik dagoen toki batean ateratako argazkiak zirenez, ez ziren pertsona horien irudirako eskubidean eskusartzea egon zela ondorioztatzeko baldintzak betetzen (AGE, 1997ko abenduaren 17koa,Alberto Alcocer v. Diez Minutos). Konstituzio Auzitegiarentzat argazkiok kaltetuen eremu pertsonal eta pribatukoak dira, eta hori egiaztaturik dago haien inguruko inguruabarrak direla eta: errekurtsogilearen lagun batek atera zituen, haren kamerarekin, hondartza batean lagun artean zegoela eta barneko oroitzapen bat izateko.Konstituzio-jurisprudentzia horrek pertsonaia publikoen irudirako gatazkak ebazteko modua intimitaterako eskubidearen eremukoak ebazteko modura hurbiltzen duela adierazi behar da. Ikusi denez, kasu horretan, Konstituzio Auzitegiak berak intimitaterako eskubidea ere bortxatutzat jo zuen.  Konstituzio-jurisprudentzia horrek argi uzten dunabarmentasun publikoa duten pertsonaien gatazkakebazterakoan“jendaurrean zabalik dagoen tokiaren” irizpidea, nolanahi interpretatuta ere,ez dela irizpide nagusia, are gutxiago bakarra. Hala ere, zalantza bat egongo litzateke. Adierazitako kasuetan elementu erkidea eremu pribatu batean lagunen, familiaren, eta abarren oroitzapena izateko ateratako argazkiak hedabideei eman eta ondoren argitaratzen zirela zen. Baina, argazkia informazioaren profesional batek,paparazzi batek, atera izan balu, hau da, eremu pribatu horretakoa ez den norbaitek? Orduan 1/1982 Lege Organikoaren 8.2 artikulua intentsitate osoarekin aplikatu beharko litzateke eta irudirako eskubidea urratu dela ezeztatu pertsonaia publikoa eta jendaurrean zabalik dagoen tokia inguruabarrak betetzen direlako?  Gaia, zati batean behintzat, Giza Eskubideen Europar Auzitegiak argitu zuen 2004ko ekainaren 24ko Epaian,Carolina von Hannover v. Alemania 1. Bazirudien epai judizial horrek jorratzen ari garen arazoen zirkulua itxi zuela eta entzute edo nortasun publikoko pertsonaiei buruzko informazioan, bereziki grafikoan, funtsezko aldaketa emango zela. Ez zen alferrikakoa izan ebazpen horrek bihotzeko prentsaren eta jarduteko bere eraren flotazio marrari torpedo zuzena bota ziola ulertu izana. Erabaki horretan zehaztutako irizpideak aplikatuzgaur egun prentsa arrosan edo bihotzekoan argitaratzen den informazioaren funtsezko zati batek argi eta garbi bizitza pribaturako oinarrizko eskubidea, norberaren irudirako eskubidea barne, urratzen duela uler zitekeen. Badirudi Giza Eskubideen Europar Auzitegiak 2012ko epaian,Carolina von Hannover v. Alemania 2,zehaztutako irizpide berriek, berriro eraman dutela kontua 2004 baino aurreko bidera.  Konstituzio Auzitegiak oraintsu gai hori zuzenean ebatzi du.Urriaren 21eko 176/ 2013 Epaiak,Álvarez Cascos eta María Porto v. Crónicas Marcianas,paparazzi batek kaltetuen baimenik gabe lortutako, izaera pribatu eta familiako jarrera islatzen dutenargazki batzuen argitalpenak(errekurtsogileen irudia euren semeekin, oporretan eta euren jardun profesionaletik kanpoko esparru batean),jendaurrean zabalik dagoen tokitzat har daitekeen leku batean(terrazan, hondartzan, hoteleko lorategian),haien irudirako eskubidea urratzen duela ulertu zuen.Konstituzio Auzitegiaren otsailaren 10eko Epaiak,Melanie Olivares v. Interviú, ildo berean ebatzi du gaia. Antzezle baten irudia hartzeak eta argitaratzeak, hark, hondartza batean, bere denbora librean, eguzkia hartzen eta lagun batzuekintoplessegiten duela paseatzen, ez duenez bere lanbidearen jardunaren aipamenik egiten,aisialdi hutsaren eta publiko jakin baten garrantzirik gabeko jakin-nahia asetzearen eremuan mugitzen dela, eta interes orokorreko eztabaidari edo iritzi publikoaren eraketari egiten dion ekarpena hutsa dela interpretatu zen (bestela portaerok justifikaturik egongo lirateke).                                                                             175 
