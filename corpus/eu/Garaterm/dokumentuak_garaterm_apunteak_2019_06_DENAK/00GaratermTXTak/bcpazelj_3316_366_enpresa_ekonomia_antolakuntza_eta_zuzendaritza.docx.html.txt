 ___________________________________
|Kodea:_25828_______________________|
|Graduak:_EAZ;_E;_FA,_M;_ZSAP_______|
|Kurtsoa:_1_________________________|
|Lerro_kurrikularra:_DERRRIGORREZKOA|
|Lauhilekoa:_2._____________________|
|Kredituak:_6_______________________|
[3316_366_enpresa_ekonomia_antolakuntza_eta_zuzendaritza/Image_001.png]
Facultad de Ciencias Económicas y Empresariales
Ekonomi Eta Enpresa Zientzien Fakultatea
ENPRESA EKONOMIA: ANTOLAKUNTZA ETA ZUZENDARITZA
Irakasgaiaren programa
2014/2015 Ikasturtea
1. maila
Irakasgai hau honako gradu hauetan ikasten da: Enpresen Administrazio eta
Zuzendaritza; Ekonomia; Finantza eta Aseguruak; Marketin Zerga Sistemako eta
Administrazio Publikoko Gradua
Irakasgai mota: Derrigorrezkoa
Finantza Ekonomia II Saila
1
2013/2014. kurtsoan irakasleak:
 __________________________________________
|1._Imanol_Basterretxea_Markaida___________|
|2._Ana_Blanco_Mendialdua_(Koordinatzailea)|
|3._Sara_Fernández_de_Bobadilla___________|
|4._Goizalde_Hernando_Saratxaga____________|
|5._Juan_Antonio_Azkunaga_Elgezabal________|
|6._Susana_Tejada_Barrenetxea______________|
|7._Gaizka_Arrizabalaga____________________|
[3316_366_enpresa_ekonomia_antolakuntza_eta_zuzendaritza/Image_002.png]
Irakasgaiko Helburuak
Irakasgai honen asmoa, pertsonak lideratu eta motibatzeko, taldeka lan egiteko,
negoziatzeko, barne komunikazioa hobetzeko eta erabakiak hartzeko, antolakuntza
zientzian oinarritzen diren teoria eta tresna ezberdinak analizatzea da.
Irakasgaiaren alde handi bat lidergoa, komunikazioa, negoziazioa eta motibazioa
bezalako gaitasunetan oinarritzen denez, teoria ezberdinen azalpenekin batera,
gaitasun horiek lantzen eta praktikara eramaten saiatuko gara. Hori dela eta,
kasuaren metodologiak garrantzi handia izango du. Ikasgelako praktikak eta
mintegiak, kasu praktikoak analizatzeko eta eztabaidatzeko erabiliko dira,
teorian landutako kontzeptuak sendotuz.
PROGRAMA. GAIEN EGITURA:
I.- ANTOLAKETA TEORIAREN BERRIKUSPEN HISTORIKOA
1. Gaia.- Antolaketa Teoriaren Berrikuspen Historikoa.
1.1. Sarrera.
1.2. Antolakuntza zientifikoaren eredua klasikoa: Taylor
1.3.- Fordismoa. Lantegi modernoaren antolaketa eta teknologia printzipioak.
1.4.- Funtzio administrazioaren eredua. Fayolen sistema.
1.5.- Kasua
2
1.6. Giza harremanen ikuspegi administratiboa
1.7.- Sistemen Teoria
1.8.- Administrazioaren Eredu Neoklasikoa
1.9.- .Transakzio kostuen ekonomia
1.10.- Agentzia harremana.
II.- ZUZENDARITZA TEORIA: ZUZENDARITZARAKO ETA ERABAKIAK HARTZEKO EREDUAK.
2. Gaia.- Erabakiak hartzeko eta prozesua.
2.1. Erabaki prozesuaren ikerketaren jatorriak: ikuspuntu behaviorista.
2.2. Helburuen finkapena, erabaki hartzea egituratzeko modu bezala. HBZ.
2.3. Erabaki kontzeptua.
2.4. Erabaki hartze prozesua.
2.5. Helburuen finkapena, erabaki hartzea egituratzeko modu bezala. HBZ.
3. Gaia.- : Erabaki hartzea ez ziurtasun egoeran.
3.1- Erabakiak hartzeko ereduak.
3.2.-.Erabakiak ziurgabetasun egoeran.
3.3.- Erabakiak arrisku egoeran.
3.4.- Galdera eta kasuak.
III: ZUZENDARITZA TREBETASUNAK
4. Gaia.- Lidergoa.
4.1.- Lidergoaren esan nahia.
4.2.- Lidergo teoriak
4.2.1.- Ezaugarri pertsonalen teoria.
4.2.2.- Portaera estiloak
- Lidergoaren teoria klasikoa
- Zuzendaritza sarea
4.2.3.- Egoeraren araberako ereduak
3
- Tannenbaum
- Fielderren eredua
- Hersey eta Blanchard-en eredua .
4.2.4.- Lidergo eraldatzailea
4.3.-Kasua
5. Gaia.- Motibazioa.
5.1.- Sarrera.
5.2.- Edukinaren teoriak
5.2.1.- Maslow-en teoria
5.2.2.- McGregorren X eta Y teoriak
5.2.3.- Herzberg-en teoriak
5.3.- Prozesuaren teoriak.
5.3.1.- Ekitatearen teoria
5.3.2.- Skinnerren erreforzamenduaren teoria.
5.3.3.- Helburuen ezarpenaren teoria.
5.3.4.- Itxaropenen teoria
5.4.- Kasua.
6. Gaia.- Barne komunikazioa.
6.1.- Sarrera.
6.2.- Komunikazioa erakundean.
6.3.- Barne Komunikazio Plana.
6.4.-Komunikazio prozesuan jatorria duten barne komunikazio
arazoak.Komunikazioaren oztopoak.
6.5- Antolakuntza barruko jatorria duten barne komunikazioaren arazoak.
7. Gaia: Negoziaketa enpresan.
7.1.Sarrera. Kontzeptua
7.2.Negoziaketa estiloak
7.3.Negoziaketa prozesua
7.4.Prestakuntza
7.5.Eztabaida eta elkartrukea
4
7.6.Itxiera eta akordioa
7.7. Galderak eta ariketak
7.8.- Eranskina: Lan taldeen zuzendaritza:
IRAKASGAIAN LANDU NAHI DIREN GAITASUN ESPEZIFIKOAK:
CA1) Antolakuntza teorian garatu diren oinarrizko teoriak eta kontzeptuak
ulertu eta menperatu.
CA2) Lidergoarekin erlazionatuta dauden ezagupenak eta trebetasunak eskuratu.
CA3) Pertsonen motibazioari buruzko teoria garrantzitsuenak ezagutu eta
langileak motibatzeko posibilitate gehien dituzten zuzendaritza jarduerak
identifikatu.
CA4) Negoziazioan, lan taldeetan eta barne komunikazioan eman daitezken arazoak
identifikatzeko gai izan, arazo horiei aurrea hartzeko eta konponbideak
proposatu ahal izateko.
CA5) Erabakiak hartzeko prozesua ulertu, helburuen ezarpenetik hasita,
erabakiak hartu eta praktikara eramaten diren arte.
CA6) Enpresa bat kudeatzerakoan, irizpide ekonomikoak jarraituz erabakiak
hartzeko gaitasuna landu.
CA7) Komunikazio gaitasunak eta taldeka lan egiteko gaitasunak garatu
CA 8) Ezagupenak praktikara eramateko gaitasuna landu.
CA 9) Atzerriko hizkuntza baten komunikatzeko gaitasuna (Irakasgaia ingelesez
eskaintzen da)
IKASKETA EMAITZAK:
- Antolakuntza teoria garrantzitsuenetan garatu diren oinarrizko kontzeptuak
ulertu eta menperatu.
- Zuzendaritza trebetasunekin erlazionatuta dauden ezagupenak eta gaitasunak
bereganatu.
5
- Zuzendaritza trebetasunak eta erabakiak hartzeko prozesuak jorratzen dituzten
kasu praktikoei erantzun egokia emateko gaitasuna izatea.
IRAKASTEKO METODOLOGIA:
Irakasteko metodologia lortu nahi diren helburuekin eta garatu nahi diren
gaitasunekin lotuta dago. Honako metodologia hauek konbinatzen dira:
- Ikasgai magistrala: Antolakuntza eta zuzendaritza arloetako oinarrizko
teoria, kontzeptu eta tresnak ezagutu ahal izateko erabiliko da.
- Kasu praktikoak: Gai bakoitzean, ikasgelako praktikak eta mintegiak kasu
praktikoak analizatzeko eta eztabaidatzeko erabiliko dira. Kasu praktiko batzuk
klase orduetatik kanpo landu beharko dira.
EBALUAZIO SISTEMA:
Irakasgaia ebaluatzeko sistema, idatzizko azken azterketan oinarritzen da batik
bat. Irakasgai honetako azterketak benetako edo gezurrezko enpresa baten kasuan
oinarritzen dira. Kurtsoan zehar ikasitako kontzeptuak kasu zehatz baten
aplikatzea eskatzen dugu. Honegatik, irakasgaia prestatzerakoan arrazoituz
ikastea gomendatzen dugu, irakasgaian ikusten diren kontzeptuak ulertu eta
enpresen errealitatearekin erlazionatu etorkizunean praktikan erabiltzeko
Ebaluazio jarraituan parte hartzen duten ikasleak: Lehen deialdian: Azterketak
azken notaren %70a balio du.
Azken notaren %30a ebaluazio jarraituaren bitartez eskuratu ahal izango da:
- Irakasgaiarekin zerikusia duten galderen eta ariketen ebazpenarekin, mintegi
eta ikasgela praktiketan, azken notaren %20a eskuratu ahal izango da.
- Azken notaren %10a taldean egingo den aurkezpenarekin eskuratu ahal izango
da.
Aurkezpen hori irakasleak proposaturiko irakurgai bati buruzkoa izango da.
Aurkezpena komunikaziori buruzko gaian landuko diren gomendioekin egin beharko
da. Aurkezpenak azken asteko mintegietan egingo dira.
Bigarren deialdian, azterketa 10 punturekiko izango da (horiei ebaluazio
jarraituan
lortutako puntuak kenduko zaizkie). Hau da, ikasleak ebaluazio jarraituan
lortutako
6
puntuazioa kontuan hartuta, azterketan eskuratu ahal izango duen gehienezko
nota 10 punturi heltzeko gelditzen zaiona izango da.
(Adibidea: ikasle batek ebaluaketa jarraian 2,5 puntu baldin baditu, azterketan
gehienez lortu ahal izango duen nota 7,5 puntukoa izango da; beste batek 1,5
puntu baditu, azterketa 8,5 punturekiko izango da).
Ebaluazio jarraituan parte hartzen ez duten ikasleak:
Lehen eta bigarren deialdian: Azken notaren %100a eskuratzeko aukera izango du:
notaren %80a idatzizko proba baten bitartez eta notaren %20a ahozko proba baten
bitartez (borondatezkoa).
Ebaluazio jarraituan parte hartzeari uko egiteko epea: Apirilaren 1a. Data hori
baino lehenago pilaturik dauzkan puntuak galdu egingo dira ebaluazio
jarraituari uko eginez gero.
OINARRIZKO MATERIALAK ETA LIBURUAK
- Irakasgaiko irakasleek Moodle-en eskegitako apunteak
- HERAS, I. (2011): Enpresa ekonomia: antolakuntza eta zuzendaritza. UPV/EHU.
Donostia.
http://www.sc.ehu.es/oewhesai/Enpresa-
ekonomia_antolakuntza%20eta%20zuzendaritza.pdf
(Liburu hau pdf-n dohainik dago eta irakasgaian lantzen diren gai gehienak
barneratzen ditu)
ROBBINS, S.P eta COULTER, MARY. (Edizio ezberdinak 2000tik 2009ra)
Administración. Ed. Prentice Hall. (EHUko liburutegian 10 ale daude, horietatik
7 Sarrikon. Era errazean irakurtzen da, adibide asko ditu eta irakasgaian
jorratzen diren gai gehienak ondo azaltzen dira)
ROBBINS, S.P y JUDGE, T. A. (2010). Introducción al comportamiento
organizativo. Ed. Prentice
Hall, (Aurreko liburuaren laburpena. Libururen bat erosteko asmoa baduzu, hau
erosi).
7
LIBURU LAGUNGARRIAK
AGUIRRE SÁDABA, A.A.; CASTILLO CLAVERO, A.M.; TOUS ZAMORA, D., E. (2003):
Administración de organizaciones en el entorno actual. Ed. Pirámide, Madrid.
(EHUko liburutegian 5 ale daude, horietatik 3 Sarrikon).
ARAMBURU, N.; RIVERA, O. (2007): Enpresen antolaketa. Ed. Deustuko
Unibertsitatea. Donostia. (Liburu ona, euskera aberats eta ulergarrian
idatzita. Egitura gaiarako aproposa.) (EHUko liburutegian 6 ale daude)
ARRUÑADA, B. (1993): Economía de la empresa. Un enfoque contractual. Ed. Ariel.
(EHUko liburutegian 2 ale daude). (Agentzia Teorian sakondu nahi dutenentzat
bakarrik)
ARRUÑADA, B. (1998): Teoría contractual de la empresa. Ed. Marcial Ponsl.
(EHUko liburutegian 3 ale daude, horietatik 1 Sarrikon). (Agentzia Teorian
sakondu nahi dutenentzat bakarrik)
ARRUÑADA, B. (1990): Control y regulación de la Sociedad Anónima. Alianza,
Madrid, 1990. (EHUko liburutegian 3 ale daude, horietatik 1 Sarrikon).
(Agentzia Teorian sakondu nahi dutenentzat bakarrik)
BATEMAN, T. S.; SNELL, S. A. (2005) Administración. Una Ventaja Competitiva. 4ª
edición. Ed. McGraw-Hill, México. (EHUko liburutegian 3 ale daude).
BONINI, C.; HAUSMAN, W. y BIERMAN, H. (2000): Análisis cuantitativo para los
negocios. Ed. Mc Graw Hill, Santafé de Bogotá. (Erabakien gaietarako
gomendagarria)
CABANELAS OMIL, J. (1997): Dirección de Empresas: Bases en un Entorno Abierto y
Dinámico, Ed. Pirámide, Madrid. (EHUko liburutegian 7 ale daude, horietatik 3
Sarrikon).
CASTILLO CLAVERO, A.M. y ABAD GUERRERO, I.M. (coord.) (2000): La Dirección en
la Práctica: Casos de Gestión de Empresas, Ed. Pirámide. (EHUko liburutegian 2
ale daude).
CHIAVENATO, I. (2006): Introducción a la teoría general de la Administración.
Ed. McGraw – Hill. 7ªEd. (EHUko liburutegian 35 ale daude edizio ezberdinak
kontutan hartuta, horietatik asko Sarrikon).
CHIAVENATO, I. (2002): Administración en los nuevos tiempos. Ed. McGraw-Hill,
Bogotá.
CODINA JIMÉNEZ, ALEXIS, (2003) “Saber Escuchar: Para una buena gestión del
conocimiento” www.gestiondelconocimiento.com
DIEZ DE CASTRO, J.; REDONDO LÓPEZ, C. (1996): Administración de Empresas.
Ed. Pirámide, Madrid. (EHUko liburutegian 7 ale daude)
8
DIEZ DE CASTRO, J.; REDONDO LÓPEZ, C. (1996): Administración de Empresas.
Casos, cuestiones y lecturas Ed. Pirámide, Madrid.
DIEZ DE CASTRO, E.; GALAN, J.L. y MARTIN, E. (2007): Introducción a la Economía
de la Empresa, Ed. Pirámide, Madrid, kap. 5, 6, 7, 8, 9, 10 eta 12. (EHUko
liburutegian 24 ale daude edizio ezberdinak kontutan hartuta, horietatik 5
Sarrikon)
FERNÁNDEZ LOSA, N.; JUÁREZ CASTELLÓ, C (2001): "La eficacia de los equipos de
trabajo y su medición" Boletín de Estudios Económicos, vol LVI, pág. 57-84 (Lan
taldeen zuzendaritza gaiarako gomendagarria)
FERNÁNDEZ LOSA, N (1999): Dirección de equipos de trabajo en las
organizaciones. Ed. Civitas, 1999. Madrid. (Lan taldeen zuzendaritza gaiarako
gomendagarria)
FISHER, R.; URY, W.; PATTON, B. (2004): Obtenga el Si. El arte de Negociar sin
ceder. Ediciones Gestión 2000. (Negoziazio gairako gomendagarria)
HAMMOND, J. S.; KEENEY, R. L.; RAIFFA, H. (2001): Decisiones inteligentes,
Ediciones Gestión 2000, Barcelona. (Erabakien gaietarako gomendagarria)
GIBSON, J.L.; IVANCEVICH, J.M.; DONNELLY, J.H. (1999): Fundamentos de Dirección
y Administración de Empresas. Ed. IRWIN. EEUU, (EHUko liburutegian 15 ale daude
edizio ezberdinak kontutan hartuta, horietatik 6 Sarrikon)
GÓMEZ, MEJÍA, L.R.; BALKIN, D.; LEAL, A. (2003); Administración. Ed. McGaw-
Hill. (EHUko liburutegian 3 ale)
HODGE B.J. ANTHONY W.P. eta GALES L.W. (1998): Teoría de la organización. Un
enfoque estratégico. Ed. Prentice Hall. 1998.
IVANCEVICH, J.M.; KONOPASKE, R. y MATTESON, M.T. (2006): Gestión. Calidad y
Competitividad. Ed. McGraw-Hill, México, 7ª edición. (EHUko liburutegian ale
bat)
KOONTZ, H. eta WEIHRICH, H. (1994): Administración. Ed McGraw-Hill, 10ª Ed.,
Mexico. (EHUko liburutegian 12 ale daude edizio ezberdinak kontutan hartuta,
horietatik 2
Sarrikon)
KOONTZ, H. eta WEIHRICH, H. (2007): Elementos de administración. Ed. McGraw-
Hill, México. (EHUko liburutegian 8 ale daude edizio ezberdinak kontutan
hartuta, horietatik
3 Sarrikon)
9
KOONTZ, H. eta WEIHRICH, H. (2004): Administración: Una perspectiva global. Ed
McGraw-Hill, 10ª Ed., Mexico. (EHUko liburutegian 9 ale daude edizio ezberdinak
kontutan hartuta, horietatik 4 Sarrikon)
LOPEZ DE GUEREÑO, A. (coord.); AHUMADA, R.; ALBIZU, E.; BASTERRETXEA, I.;
GARCIA, J.D.; TEJADA, S.; URIONABARRENETXEA, S. (2001): Introducción a la
Gestión de Empresas, Ed. Universidad del País Vasco, Bilbao, 2. kap
MINTZBERG,H. (2000): La estructuración de las organizaciones. Ed. Ariel
Economía, Barcelona, 1988. (Enpresen egitura ezberdinak ulertzeko) (EHUko
liburutegian 23 ale daude, horietatik 8 Sarrikon)
ROBBINS, S.P. (2004): Comportamiento organizacional. Ed. Pearson Education.
(EHUko liburutegian 4 ale daude.)
ROBBINS, S.P. (1998): Fundamentos de Comportamiento Organizacional. 5ª edición.
Ed. Prentice Hall. México. (EHUko liburutegian 2 ale daude.)
SALAS, V. (1996): Economía de la Empresa: decisiones y organización", Ed.
Ariel. EHUko liburutegian 4 ale daude.)
SHELL, G. R. (2005): Negociar con ventaja. Estrategias de negociación para
gente razonable. Ed. Antoni Bosch. Barcelona. (Negoziazio gairako
gomendagarria)
STONER, J.A., FREEMAN, R.E. eta GILBERT, D. R. (1996): Administración.
Prentice Hall, Mexico. (EHUko liburutegian 9 ale daude, horietatik 5 Sarrikon.)
SUAREZ SUAREZ, A. (2001): Curso de Economía de la Empresa. Ed. Pirámide.
Madrid, 7. edizioa. Kap.. 4, 5 eta 6 (EHUko liburutegian 16 ale daude)
TENA MILLAN, J. (1995): Organización de la empresa: Teoría y aplicaciones. Ed.
Eada gestión, 1988. (EHUko liburutegian 9 ale daude, horietatik 5 Sarrikon.)
VÁZQUEZ, A. (1998): El modelo vasco de transformación empresarial. Retando al
futuro. Ed. SPRI.
ZERILLI, A. (1994): Fundamentos de organización y dirección general. Ed.Deusto,
Bilbao.(EHUko liburutegian 23 ale daude edizio ezberdinak kontutan hartuta,
horietatik 9
Sarrikon)
10
****** I.- ANTOLAKETA TEORIAREN BERRIKUSPEN HISTORIKOA ******
[3316_366_enpresa_ekonomia_antolakuntza_eta_zuzendaritza/Image_003.png]
1. GAIA - Antolaketa Teoriaren Berrikuspen Historikoa
1.1.- Sarrera
1.2.- Antolakuntza zientifikoaren eredua klasikoa: Taylor
1.3.- Fordismoa. Lantegi modernoaren antolaketa eta teknologia printzipioak.
1.4.- Funtzio administrazioaren eredua. Fayolen sistema.
1.5.- Kasua
1.6.- Giza harremanen ikuspegi administratiboa
1.7.- Sistemen Teoria
1.8.- Administrazioaren Eredu Neoklasikoa
1.9.- Transakzio kostuen ekonomia
1.10.- Agentzia harremana
11
[3316_366_enpresa_ekonomia_antolakuntza_eta_zuzendaritza/Image_004.png]
1.1. Sarrera
Antolaketaren eremuko lehenengo ikerketak XIX. mendeko azken hamarkadan eta
XX.eko lehenengo bi hamarkadetan egin ziren. Hazkunde handiko garaia izan zen
eta, horrez gain, produkzioa lehenengo industri iraultzan baino tamaina eta
konplexutasun handiagoko tailer industrialetara eramaten hasi zen.
Hamarkada horietan sortutako antolaketaren ikuspegi klasikoa bi injineruren
ekarpenetan oinarritu zen batez ere: amerikarra bata, Taylor, eta frantsesa
bestea, Fayol.
Taylor-ek Antolakuntza Zientifikoaren Teoria garatu zuen, langilearen lanaren
arrazionalizazioaren bidez, batez ere industriaren efizientzia handitu nahirik.
Fayol Teoria Klasikoaren aitzindaria izan zen; teoria klasikoaren eskola
enpresaren efizientzia handitzen saiatu zen, egitura egoki eta administrazio
printzipio batzuen bidez.
Bi teoriek ere antolakuntzen oinarrizko elementu bat alde batera uzten zuten:
giza elementua, hain zuzen ere. Horrela, langileak motibatzeko elementu
bakarrak pizgarri ekonomikoak zirela zeritzoten.
Bi teorion ekarpenek eragin nabarmena izan dute Mendebaldeko enpresen
egituretan, lana ulertzeko moduan eta lan harremanetan; hots, azken finean,
enpresa kudeatzeko eta zuzentzeko eran. Hala eta guztiz ere, gaur egun,
ikuspegi klasikoak kritika ugari jasotzen ditu, eta anakronismotzat eta
aldaketa eta hobekuntzarako hesitzat hartzen dute enpresetan.
Antolakuntzaren ikuspegi klasikoak eskola berriagoen ekarpenak ulertzen
lagunduko digu, antolaketari buruzko ondorengo teoria asko haren ekarpenetan
oinarritu direlako, hura osatzeko nahiz haren aurka jotzeko.
Gai honetan, antolakuntzaren eredu klasikoa aztertu eta gero, Giza Harremanen
Eskola aztertuko dugu. Giza Harremanen Eskola eredu klasikoaren kontra sortzen
da. Giza
Harremanen Eskolak langileak enpresa barnean, enpresan sortzen diren talde
sozialetan,…
12
dituen jarrerak ikertzen ditu. Gainera, langilea soldatarekin zerikusia ez
duten beste aspektu batzuek ere motiba dezaketela defendatzen dute.
Nolanahi ere, bai Giza Harremanen Eskola eta bai Eskola Klasikoa ere puntu
berdinetan oinarritzen dira; izan ere bien helburua berdina baita:
antolaketaren efizientzia maximoa lortzea, alegia.
Giza Harremanen Eskolari kontrajarriz, baina haren postulatu batzuk onartuz,
Eskola Neoklasikoa sortzen da; eskola horrek bai teoria klasikoaren eta bai
Giza Harremanen Eskolaren ideiak batzen ditu, eta enpresen gaur egungo
ingurunera moldatzen saiatzen da.
Hiru eskola horiez gain, berrikuspen historiko honetan beharrezkoa da Sistemen
Eredua ere kontuan hartzea, antolakuntzaren arloko parte garrantzitsu bat
bezala; izan ere, enpresa azpisistemen multzo bat bezala ikertzen baitu.
Ezaugarri hori teoria neoklasikoek ere onartuko dute beren ikerketak garatzeko
orduan.
“Teorien Ohiana” izenarekin, gaur egungo antolakuntza teoria eta ikerketa lerro
ezberdinak aipatuko dira.
Gaur egungo teorien artean, Ekonomian oinarria duten teoriak azpimarratu eta
sakon aztertuko ditugu gaiaren amaieran: Transakzio Kostuen Teoria, Talde
Produkzioa eta
Agentzia Teoria.
[3316_366_enpresa_ekonomia_antolakuntza_eta_zuzendaritza/Image_005.png]
1.2. Antolakuntza zientifikoaren eredu klasikoa: Taylor
1.2.1. Eredu_klasikoaren_marko_metodologikoa
Egile klasikoek beren printzipioak garatzeko oso bide desberdinak jarraitu
zituzten; hala ere, ezaugarri metodologiko berdinak partekatzen dituzte.
Ezaugarriok honela laburbildu daitezke:
a) Eredu klasikoa, antolakuntza zientifikoki aztertzeko lehen saiakera da.
Horrela,
enpresen administrazioari buruzko ezagupen homogeneizatu eta globala osatuko
da.
13
b) Klasikoen metodologia enpirikoa da. Esperientzian eta enpresen kudeaketan
ikusten diren gertaeretatik datozen arau eta administrazioaren printzipio
orokorrak lortzea bilatzen dute.
c) Antolakuntza izan ezik, beste aldagai guztiak, ekonomikoak eta baita
teknologikoak ere, konstante mantentzen dira.
d) Zientzia arau-emaile bat osatzen dute, “izan behar da” tankerako
antolakuntzaren printzipio batzuk landuz.
Dena dela, eta antzekotasun horiek aitortuta, Taylor eta Fayol egile klasikoen
teoriak alde oso ezberdinetan zentratuko dira. Taylor-ek garrantzia lanari
ematen dio; Fayol-ek, ordea, antolakuntzari. Fayol-ek alde batera uzten du
funtzio teknikoa, eta administrazio funtzioaren arrazionalizazio zientifikoan
jartzen du arreta.
1.2.2. Taylor-en_ereduaren_deskribapena
Lanaren Antolakuntza Zientifikoa, Amerikako Estatu Batuetan (AEB) hasi zen
Taylor-en eskutik. Geroago, Gilbreth senar-emazteek, Henry Fordek eta beste
egile batzuek (batez ere injineruek) lan horri jarraitu zioten.
Eskola hori kualifikaziorik gabeko eskulanaren gabeziak bultzatuta jaio zen.
Taylor-en garaian, AEBetako enpresek arazo handiak zituzten langile trebeak
lortzeko eta, horren ondorioz, langile kualifikatuen errotazio maila oso altua
zen. Eskola horren oinarrizko ardura, beraz, eskulanaren efizientzia handituz
produktibitatea haztea izango da.
Prozesu horren bultzatzaile nagusia Frederick Winslow Taylor izan zen, Lanaren
Antolakuntza Zientifikoaren sustatzailea, alegia. Taylor-ek berak zioen bezala,
administrazioaren helburu nagusia enpresaburuaren eta langile bakoitzaren onura
maximoa lortzea izan behar du. Helburu hori lortzeko, Taylor-ek bere printzipio
zientifikoak garatzen dituen oinarrizko lau atal aztertzen ditu:
a) Lanaren arrazionalizazioa zuzendaritza mailan
Taylor-ek lanaren zatiketa egiten du, eskulana eta lan intelektuala banatuz.
Haren ustez, edozein lan egiteko beti dago “best way” bat, hots, lana egiteko
erarik onena edo
14
zientifikoena. Taylor-ek eskulana eta lanaren antolakuntza zientifikoko lanak
banatzen ditu. Enpresetan “bulego tekniko” bat sortzea proposatzen du, enpresan
egin beharreko lan ezberdinak eta horiek egiteko erarik zientifikoenak
aztertzeaz arduratuko dena.
Lan jakin bat egiteko erarik zientifikoena aztertu eta gero, lan hori lan
sinpleagoetan banatuko da, eta langile bakoitza lan sinple bakar batez
arduratuko da. Zuzendaritza mailako lanaren arrazionalizazio horri esker,
laneskuaren eraginkortasuna handitzea lortzen da eta, aldi berean, langile
batek beharrezkoak dituen gaitasunak eta ezagupenak gutxitzea.
b) Lanaren arrazionalizazioa maila operatiboan
Arrazionalizazio hori honako atal hauetan gauzatuko da:
� Langilearen aukeraketan eta hezkuntzan: Taylor-en ustez, edozein lan egiteko
beti dago “best man” delakoa, hau da, lanaren edukietara hobekien egokitzen den
langilea. “Best man” hori aurkitu eta gero, lana egiteko erarik onena irakatsi
egin beharko zaio.
� Langile bakoitzaren oinarrizko mugimenduen deskribapen zehatzean eta
bakoitzean erabilitako denboraren neurketan.
c) Ordainketen eta langilearen promozioaren arrazionalizazioa
Soldata faktore motibatzaile bakartzat hartuta, Taylor-ek produktibitatea eta
soldata erlazionatzeko proposatzen dituen bideak bi dira:
Soldata-pizgarri sistema: Denbora patroi bat edo langile normal batek bere lana
burutzeko behar duen batez besteko denbora ezartzen da. Maila horretatik gora,
piezako ordainketa produkzioagatiko prima batekin igotzen da.
Barne promozioa: Taylor-ek barne promozioa faktore motibatzailetzat hartzen du,
promozioarekin batera soldata ere igotzen delako. Ez ditu motibazio pertsonala
edo auto-errealizazioa planteatzen.
d) Antolaketa enpresarialaren arrazionalizazioa
Taylor-en ustetan, langileentzat proposatzen duen lanaren espezializazio eta
banaketa positiboa da; eta hala da langile-buru eta arduradunentzat ere.
15
Agintearen printzipio funtzionala. Langile bakoitza zuzendari bakar batekin
zuzenean harremanetan egon beharrean, arlo batean espezializaturik dauden
nagusi ezberdinen aginduak jasotzen ditu. Hori horrela izatearen arrazoia
hurrengoa da: ez dago nagusirik lanaren zuzendaritza zientifikorako
beharrezkoak diren ezagupen tekniko guztiak bere gain hartu ditzakeenik.
1.2.3. Antolakuntza_zientifikoaren_ereduaren_eboluzioa_eta_kritikak
[3316_366_enpresa_ekonomia_antolakuntza_eta_zuzendaritza/Image_006.png]
“Taylor-en sistema bihotz-gogor eta nazkagarriak, gizakiak makina sinpleak
izatea lortu nahi du” (American Federation of Labor)
Taylor-en ereduak jasotzen dituen kritikak ondorengo puntuetan sailka daitezke:
1) Antolakuntza zientifikoaren mekanizismoa. Gizakiek makina batek bezala lan
egiten dutela suposatuz egiten du azterketa Taylor-ek.
[3316_366_enpresa_ekonomia_antolakuntza_eta_zuzendaritza/Image_007.jpg]
2) Langilearen gainespezializazioa. Gehiegizko espezializazio horrek lanaren
atomizazioa bultzatzen du eta gizakiaren maila igo
beharrean, haren garapen pertsonalerako aukerak murrizten eta nortasuna itotzen
ditu.
3) Taylor-ek burututakoak baino geroagoko ikerkuntzek frogatu dutenez,
espezializazioak ez dakar, berez, produktibitatearen hazkuntzarik.
4) Zuzendaritza eta lana egiten dutenen arteko banaketa zurruna. Hots,
programazioaz arduratzen direnen eta jarduerak aurrera eramaten dituztenen
arteko gehiegizko banaketa, edo beste era batera esanda, lan intelektualaren
eta eskulanaren arteko gehiegizko banaketa.
5) Antolakuntzaren ikerketa bukatugabea. Enpresaren barnealdea baino ez du
ikertzen
(ez du ingurunea aintzat hartzen).
6) Produkzio arazoak baino ez ditu ikertzen.
7) Frogapen zientifikorik eza. Taylor frogatu gabeko printzipioetan
oinarritutako zientzia bat egiten saiatzen da.
16
8) Ikuspuntu arau-emailea da. Enpresa zelakoa izan behar duen azaltzen du eta
ez zelakoa den.
Kritika horiek eta Lanaren Antolakuntza Zientifikoaren kontrako presio
sindikalek zaildu egiten dute printzipio horiek enpresetan aplikatzea.
Antolakuntza Zientifikoaren ezarpena, batez ere, Bigarren Mundu Gerran orokortu
zen.
Hurrengo hamarkadetan, batez ere 1960ko hamarkadan, eskulan kualifikatuaren
faltari aurre egiteko balio izan zuen antolakuntza zientifikoak. Horrela,
hazkunde ekonomikoa luzatu zen.
Gaur egun, nahiz eta oso eredu iraindua eta kritikatua den, oraindik ere
enpresak askok lanaren Antolakuntza Zientifikoari jarraituz funtzionatzen dute.
Gainera, hainbat egileren aburuz, gaur egungo antolakuntza eredu asko,
printzipioz eta itxuraz demokratikoagoak
direnak, Taylor-en ideiez kutsatuta daude.
[3316_366_enpresa_ekonomia_antolakuntza_eta_zuzendaritza/Image_008.png]
1.3. Fordismoa. Lantegi modernoaren antolaketa eta teknologia printzipioak
Henry Ford-ek lanaren antolakuntza zientifikoaren printzipioak aplikatu zituen
eta asmakuntza berezi bat gehitu zion: muntaketa-katea. Kotxeen lehen
muntaketa-katea Highland Oark-en (Michigan 1913) ezarri zuen.
Katea produktuen estandarizazioren eta produkzioaren errutinaren ondorioa da;
horregatik, produktu bakarra produzitzen du, makinek beren kasa (modu
automatikoan) funtziona dezaten.
Produkzio kateak muturrera darama lanaren banaketa eta sinplifikazioa.
Laneskuak izan behar zituen ezaugarriak gutxiago zirenez, langileek jasaten
zuten gehiegizko errotazioak eta kontratazioaren arazoek behera jo zuten.
Horrela, enpresek autonomia handiko lanesku aditu eta urri batekiko zuten
mendekotasuna hausten da, eta inolako formaziorik gabeko gizon eta emakumeak
langile berri bihurtuko
dira.
17
Taylor-en soldata igoerak produktibitate handiagorekin batera gerta zitezkeela
frogatuz, Ford-ek bere langileen soldata 2-3$-etatik 5$-etara igo zituen.
Soldata igoera horrek, errotazio maila altuak jaistea du helburu. Hala ere,
antzinatasun jakin bat zuten langileek bakarrik lor zitzaketen soldata horiek,
eta langile horietatik lan eta gizarte portaera egoki bat zutenek baino ez.
Kasu batzuetan, Lanaren Antolakuntza Zientifikoa ezartzeak zekartzan ondorio
txarrak bikoiztu egin ziren Ford-en muntaketa-katearekin; horregatik,
sindikatuek gogor salatu zuten fordismoa. Sindikatuen aurkakotasunak garrantzi
handiagoa izan zuen Britainia Handian, Suedian, eta AEBetan, 1970eko hamarkada
hasieran. Hala ere, 1973an hasitako petrolioaren krisiarekin, langabeziara
joatearen beldurra zela eta, lan katearen kontra zeuden langileak
baretu ziren (sektore batzuetan oraindik garrantzitsua zen lan katea).
[3316_366_enpresa_ekonomia_antolakuntza_eta_zuzendaritza/Image_009.png]
1.4. Administrazio funtzioaren eredua. Fayol-en sistema
1.4.1. Ereduaren_deskribapena
Lehenago esan bezala, Fayol-ek antolakuntzaren egiturari ematen dio garrantzia,
hau da, administrazio funtzioari. Hori dela eta, administrazio funtzioa modu
eraginkor batean bete dadin, jarraitu beharreko printzipioak definitzen eta
ezartzen saiatu zen.
Taylor-ek ez bezala, Fayol-ek, produkzio funtzioaz gain, enpresan indarrean
dauden gainerako funtzioak ere identifikatzen eta goraipatzen ditu. Fayol-ek
honako funtzio hauek identifikatzen ditu: funtzio teknikoak, komertzialak,
finantzarioak, segurtasunekoak, kontabilitatekoak eta, jakina, administrazio
funtzioa. Fayol-en lana Administrazio Funtzioan oinarritzen da. Egile
horrentzat, administrazio edo zuzendaritza funtzioari dagokio beste funtzioek
burututako ahaleginak koordinatzeko eta sinkronizatzeko ardura. Administrazio
funtzioa, hortaz, funtziorik garrantzitsuena da; enpresaren garuna, alegia.
18
a) Administrazioaren printzipio orokorrak
Fayol-en ustez, enpresaren produktibitatea ez da funtzio teknikoaren
arrazionalizazio zientifikoarekin soilik lortzen. Beste funtzioen lankidetza
eskatzen du eta, bereziki, administrazio funtzioarena.
Fayol-ek, administrazioaren zientzia Administrazioaren printzipio orokorretan
oinarritzen du; ondorengoak lirateke printzipio horiek:
1) Lanaren banaketa
· Banaketak esfortzu berdinarekin gehiago eta hobeto produzitzen laguntzen du.
· Lanaren banaketak espezializatzea eta boterea delegatzea eskatzen du enpresa
handietan.
· Esperientziak berak jarritako muga batzuk izango dira banaketa horretan.
· Taylor-ek langileen mailako lanaren banaketaz hitz egiten du; Fayol, ordea,
erakundea osatzen duten organoen mailako banaketaz (departamentuak, sailak...)
mintzo da. Banaketa hori bai bertikalki (erakundearen maila ezberdinak
desberdinduz) eta bai horizontalki (sail bakoitzak jarduera espezifiko bat
eratzen du) egiten da.
2) Autoritatea-Erantzukizuna
· Autoritatea dagoen lekuan erantzukizuna ere sortzen da; ondorio natural bat
da.
Autoritatearen jabe denak emaitzen erantzulea ere izan behar du. Oreka bat egon
behar da autoritate bolumenaren eta jasotzen den erantzukizunaren artean.
· Arduradun batek honako autoritate mota hauek izan ditzake:
– Autoritate legala: Kontratu bidez lortzen da. Arduradun horrek duen
lanpostuaren isla izango da.
– Autoritate pertsonala: Adimena, jakituria, balio morala, lidergoa eta halako
ezaugarrietatik eratortzen da.
Arduradun on batek bi autoritate motak izan behar ditu.
19
3) Diziplina
· Hitzarmenak errespetatzearekin erlazionatuta dago. Hitzarmen horien helburua,
obedientzia, jarduera eta errespetua adierazteko kanpo zeinuak zehaztea da.
Kontratu bidezko harremanetatik sortzen da.
· Oinarrizkoa da alde sozialari koherentzia eta eraginkortasuna eman ahal
izateko;
hori horrela ez balitz, administrazio kaos batean egongo ginateke.
· Diziplinari eusteko ondorengoa behar da:
– Arduradun onak maila hierarkiko guztietan.
– Ahalik eta hitzarmen argienak eta justuenak.
– Ondo aplikatutako zigorrak.
4) Aginte unitatea
Jarduera bat aurrera eramateko, langile batek arduradun bakar baten aginduak
bakarrik jaso behar ditu.
5) Zuzendaritza unitatea
· Nagusi/arduradun bat eta programa bat baino ez dira egongo helburu berdina
duten lan multzo batentzat. Fayol-en hitzetan, “bi buru dituen gorputz bat,
hala mundu sozialean nola animalien munduan, munstro bat da eta ez du
bizitzerik merezi”.
· Aginte unitatea eta zuzendaritza unitatea bereizi egin behar dira:
– Zuzendaritza unitatea ==> Aginte unitatea
– Aginte unitatea =/=> Zuzendaritza unitatea
· Zuzendaritza unitatea gorputz sozial on baten eraketaren ondorio da.
· Aginte unitatea langileen funtzionamendu onaren efektua.
6) Interes partikularrak interes orokorraren menpe egon behar du
Interes partikularraren eta orokorraren arteko gatazkan, arrazoia beti interes
orokorraren alde egongo da. Interes horiek desberdinak direnean, administrazioa
arduratuko da horiek adosteaz edo bateratzeaz..
20
7) Langileen ordainketa
Ordainketak bidezkoa eta ahaleginarekiko proportzionala izan behar du; ez du
gehiegizkoa izan behar, ahalegin gehiago egiteko motibazioa murriztuko
lukeelako, eta ahal den neurrian, bai langilea eta bai nagusia ase behar ditu.
8) Zentralizazioa
· Zentralizazioaren ideia: Enpresako funtzio guztiak puntu batera heltzen dira,
zuzendaritzara hain zuzen ere. Puntu horretatik irteten dira funtzio guztiak
mugimenduan jartzen dituzten aginduak ere.
· Zentralizazioa edo deszentralizazioa maila kontu bat da. Enpresaren
tamainaren eta konplexutasunaren arabera, zentralizazio mailak handiagoa edo
txikiagoa izan behar du.
9) Hierarkia
· Enpresaren baitan maila hierarkiko ezberdinak daude, gorengo autoritatetik
beheko agenteetaraino. Maila hierarkiko horiek autoritatearen banaketa
bertikala dakarte.
· Horrela, bide hierarkikoa, aginte lerroa edo autoritate formala agertuko da;
bide hori jarraituko du komunikazio orok. Lerro hierarkikoaren bidezko
komunikazioa geldoa denez, ez da beti eraginkorra izango eta Fayol-ek arazo
horri aurre egiteko autoritate eta erantzukizunen delegazioa gomendatuko du.
Izan ere, enpresa bat handiegia denean, ezinezkoa da pertsona bakarrak erabaki
guztiak hartzea.
10) Ordena
Fayol-ek honako bereizketa hau egiten du:
– Ordena materiala -+ Gauza bakoitzak bere lekua du eta gauza bakoitzak bere
lekuan egon behar du.
– Ordena soziala -+ Agente bakoitzarentzat leku bat eta agente bakoitza bere
lekuan.
11) Berdintasuna (ekitatea)
· Justiziaren eta zuzentasunaren ondorioz gertatzen da.
21
· Justizia hitzarmenak betetzea da. Baina hitzarmenek ezin dituzte egoera
guztiak aurreikusi, eta horregatik sarritan beharrezkoa da hitzarmenok
interpretatzea edo haien eskasia osatzea, justizia eta borondate ona erabiliz.
· Sariak, zigorrak eta eginbeharreko guztiak era zuzen eta ekitatezkoan ezarri
behar dira.
12) Langileen egonkortasuna
· Fayol-en ustez, oso garrantzitsua da lan harreman egonkorra izatea. Eta
zuzendaritzak egonkortasun izatea bereziki garrantzitsua da.
· Egonkortasun horren helburuak bi dira:
– Langilerian egindako inbertsioa, bai esperientzian eta bai hezkuntzan,
mantentzea eta erabiltzea.
– Aginte-talde bat eratzea funtzio ezberdinetan aditua, administrazio funtzioak
ondo bete ahal izateko.
13) Ekimena
· Ekimena duen langilea gai da plan bat ulertu, egin eta betetzeko. Langileen
ekimenak, administrazioaren eraginkortasuna handitzeaz gain, giza jarduerak
suspertzeko balio du. Fayol-en ustez, ekimena enpresako maila guztietara
zabaldu behar da.
· Arduradun edo nagusi hobea izango da langileen ekimena bultzatu eta garatzeko
gai dena.
14) Langileen batasuna
Batasunak indarra eta harmonia dakartza, eta horrela langileen poztasun
handiagoa eta enpresak bide egokia jarraitzea lortzen da.
b) Administrazioaren elementuak
Administrazio funtzioak enpresako beste funtzio guztiak koordinatuko ditu;
beraz, Fayol- en printzipio orokorretan oinarrituz, ondorengo jarduerak
egotziko zaizkio bere helburua
mugatzeko: Aurreikuspena, Antolaketa, Agintea, Koordinazioa eta Kontrola.
22
! Aurreikuspena: Administrazio funtzioa helburuak eta horiek lortzeko bideak
zehaztuz hasten da; hori jarduera-programa batean islatuko da.
! Antolaketa: Antolaketa, Fayol-en aburuz, enpresa elementu teknikoaz eta giza
egituraz hornitzeko ekintza da. Beraz, antolatzea, talde soziala bere maila
hierarkiko guztietan eratzean datza (organigraman edo arbolan islatutako aginte
eta zuzendaritza unitateek zuzenduko duelarik). Baina horrekin ez da nahikoa;
izan ere, pertsona talde bakoitzari, dituen ezaugarrien arabera, funtzio batzuk
egotziko zaizkiolako. Erakundea beharretara moldatu beharko da.
! Agintea: Enpresako funtzioak betetzeaz arduratzen den talde soziala martxan
jartzen duen indarra da. Agintearen helburua enpresa-jardueran unitatea
mantentzea da, enpresaren helburuak onura maximoarekin bete daitezen.
! Koordinazioa: Enpresan burutzen diren jarduera guztien artean harmonia bat
lortzea du helburu.
- Kontrola: Planifikatutakoa betetzen den ikuskatzea eta desbideratzeak
detektatzea da.
1.4.2. Fayol-i_kritikak
1) Enpresaren barnealdean zentratzen da, ingurunea edo kanpoaldea alde batera
utziz;
enpresa sistema itxi bat bezala aztertzen du.
2) Antolaketan ez du gizakiaren portaera kontuan hartzen. Antolaketa formalaz
soilik arduratzen da, antolaketa informala ahazten duelarik.
3) Taylor-en lanean bezala, lan esperimentala falta du. Azken batean, ez ditu
elkartzen edo konparatzen lortutako teoriak eta errealitatean gertatzen dena.
4) Fayol-ek enpresa antolaketaren eta izaki biologikoen artean berdintasun bat
ezartzen du; berdintasunak azaldu arren, ez du ondorio unibertsalik ateratzen
uzten.
5) Zuzendaritza printzipioak kasu batzuetan gatazkatsuak eta kontraesankorrak
dira eta beste batzuetan printzipio zentzudunak eta nabariak dira. Batez ere
egonkorrak eta aurreikusteko modukoak diren inguruneetan ezar daitezke.
6) Ez dira enpresa bakoitzak izan ditzakeen berezitasunak desberdintzen.
7) Administrazioko elementuen erabilpen optimora zuzendutako analisi egonkor
bat da.
Elementu horiek emanda datoz eta finkoak dira.
23
Taylor-en ereduarekin gertatzen zen bezala, Fayol-en administrazio ereduak ere
kritika ugari
jaso arren gaur egun enpresa askotan erabiltzen dira.
[3316_366_enpresa_ekonomia_antolakuntza_eta_zuzendaritza/Image_010.png]
1.5. “Estampida” kasua
José Arangurenek, injinerua, Marta Barruecok, enpresa zientzietan lizentziatua,
eta Maite Beaskoak, zuzenbidean lizentziatua, 1985ean ESTAMPIDA S.A. enpresa
sortu zuten, estanpazio metalikoetan espezializatua. Hasieran hirurek diru
kopuru berdina jarri zutenez eta berdintasunezko idealak zituztenez, enpresaren
kudeaketa demokratikoa bultzatu zuten. Batek ere ezin zien beste biei alde
bateko agindurik eman eta erabakiak era kolegiatu batean hartu behar ziren,
dokumentu zerrenda batean zehaztuz zein erabaki har zitezkeen gehiengoz eta
zein erabaki hiruren adostasunez (aho batez). Urte batzuetan bizikidetasun ona
eta sektoreko hazkunde handia izan zuten, baina alde batetik 1990ean sortutako
mundu krisiak eta, bestetik, bazkideen arteko zoritxarreko amodio-hirukoteak
ESTAMPIDA S.A.-ren kudeaketa egoera aldatu zuten.
Krisiari aurre egiteko erabaki estrategikoak, bazkideen adostasunik eza zela
eta, behin eta berriro atzeratzen ziren. Gainera, eguneroko kudeaketa trabaz
beterik zegoen, hiru kudeatzaileek beren mendekoei agindu kontrajarriak ematen
zizkietelako. Langile alferrak giro horri probetxua ateratzen azkarrak izan
ziren. Langile horiek erraztasun handiagoz saihesten zuten erantzukizuna eta
sarritan ez zituzten bazkide baten aginduak betetzen, aitzakiatzat ipintzen
zituztelako beste bazkide batek emandako aginduak (benetakoak nahiz
asmatutakoak). Pertsonaleko buruak, nahiz eta egoera horren jakitun izan, ezin
zuen langilerik kalera bota, erabaki hori bazkideek aho batez hartutako
beharrekoa zelako.
1992an enpresaren egoera eutsiezina bihurtu zen. Hirugarren urtez jarraian
galerak izan zituzten eta bazkideetako batek ere ez zuen bere partea utzi nahi.
Egoera horri aurre egiteko, enpresa kudeatzeko gestore profesional bat
kontratatzea erabaki zuten. Bazkideen adostasun eza zela eta, giza
harremanetako aholkularitza batek aukeratu zuen hautagaia: Manu Mendiola. Manuk
usadio zaharreko gestorea zelako ospea zuen. Hirurogeigarren hamarkadan
Basauriko Firestonen Lopez Arriortuarekin lan egin eta biek denbora eta
mugimenduei buruz
egin zituzten ikerketengatik errekonozimendu handia izan ostean, bere jarduera
profesionala
24
krisian zeuden enpresetara bideratu zuen. Horrelakoetan, zuzendari orokorra
izanik, esku gogor eta adore handiz, enpresak berpizteko gai izan zen.
Langileen analisi sakon baten ostean, eta giza harremanen zuzendariaren
laguntzaz, aurreko egoeraz gehien aprobetxatu ziren langileak bota zituen.
Diziplina gogortu zuen eta langileek derrigorrez bete behar zituzten 85 arauko
liburuxka bat garatu zuen. Arauak bete ezean zigor batzuk aurreikusita zeuden,
egiten zen faltaren larritasunaren araberakoak: berandu heltzen zirenak
barregarri uztea, iragarki-oholean haien izenak argitaratzea, diru isunak edota
kaleratzea (falta larrienak eginez gero), halakoak ziren zigorretako batzuk.
Kaleratze politika gogorrak konpentsatzeko, soldata politikan aldaketa bat ere
egin zuen. Aurreko urteetako soldata izozketak albo batera utzita, Manuk
ordainketa modua aldatzea proposatu zuen, bere ustetan soldata altuagoa zelako
langileentzako motibazio bakarra. Sistema berriarekin langilerik eraginkorrenek
aurreko egoeran baino %15 gehiago irabaz zezaketen. Tailerreko langileei buruz
horrelakoak esaten zituen Manuk: “beraien aurrean zaudenean baino ez dute
egiten lan” edo “horiek ama ere salduko lukete dilista plater baten truke”.
Denbora eta mugimenduen ikerketa sakon baten ostean, gestore berriak
estanpazioko lanetan zatiketa eta sinplifikazio handia egin zuen. Langile
bakoitza lan batean espezializatu zen, lan egun osoan errepikatuko zuena. Lan
egiteko era horrek produktibitatearen hazkunde azkarra ekarri zuen eta 1993
urterako enpresak emaitza positiboak lortu zituen.
1998 urterako hiru bazkideen arteko harremanak asko hobetu ziren, “benetako
hirukotea” eratuz. Hirurak oso pozik zeuden Manuk Estampida S.A.-ko momenturik
txarrenetan egindako gestioarekin, baina enpresako azken urte bietako
bilakaerak zeharo arduratuta zituen. Soldata altuak izan arren, lanerako huts
egitea %15era heldu zen eta produktibitatea urte batzuk lehenagoko mailara
jaitsi zen. Enpresak ez zion sektoreko egoera onari probetxua ateratzen eta
etengabe merkatu kuota galtzen ari zen. Gainera, langile onenetariko batzuk
enpresa lehiakideetara joan ziren, soldata baxuagoak jasota ere.
a) Zein da Manuk aplikatu zuen antolakuntza teoria?
b) Fayol-ek aipaturiko zein printzipio ez ziren betetzen hiru bazkideen
kudeaketan?
25
c) Zuen iritziz, zergatik galdu zuen eraginkortasuna, denbora pasa ahala,
Manuren gestioak?
d) Zuen iritziz, bazeuden Manuk kontuan izan zituenak baino garrantzitsuagoak
diren
motibazio-faktoreak? Zeintzuk izan zitezkeen?
[3316_366_enpresa_ekonomia_antolakuntza_eta_zuzendaritza/Image_011.png]
1.6. Giza Harremanen ikuspegi administratiboa
1.6.1. Jatorria
Ikuspegi hau gehienbat 1920ko hamarkadan onartu zen; hala ere, Elton Mayo
(1880-1949) soziologo australiarraren lanek, eta zehazki Hawthorne-ko
esperientzia deritzonak, enpresa- kudeaketa ulertzeko era aldatu zuten.
Hasieran, Mayo-k, laneskuaren nekean, istripuetan eta errotazioan jarri zuen
interesa, eta baita langileen atsedenaldien efektuetan eta lanaren baldintza
fisikoetan ere. Motibazio horrekin Western Electric Company-ko Hawthorne
lantegian ikerketa batzuk egin zituen
1927 eta 1932 urteen artean.
1.6.2. Hawthorneko_esperientziaren_ondorioak
Elton Mayo-ren lehenengo ikerketen helburua lanaren baldintza fisikoen
hobekuntzak produktibitatean zuten eragina neurtzea izan zen. Horretarako,
Hawthorne-ko lantegiko langile talde bat aukeratu zuen eta argiaren
intentsitatean aldaketa batzuk ezarri zituen. Produkzio indizean ez zen
aldaketarik jaso argi intentsitatearen aldaketaren eraginez. Horrela, ondorio
batera heldu zen: langileen produktibitatea “fisikoa” ez zen faktore baten
mende zegoela, alegia.
Ondoren ikertzaileek beste esperimentu bat prestatu zuten; oraingoan emakume
talde bat aukeratu zuten eta haiei lan baldintzak aldatu zizkieten. 12 aldaketa
inguru egin zituzten lan- postuen diseinuan, eguneko lanaren iraupenean,
atsedenaldiak sartuz; horrela, aldi bakoitzeko produkzioa, aurreko aldikoa
(aldaketak ezarri baino lehenagokoa) baino handiago zela ikusi zuten, egiten
zen aldaketa zein zen kontuan hartu gabe. Hau da, lan baldintzak hobetzen
zirenean (atsedenaldi gehiago, adibidez), langile haien produkzioak gora egiten
zuen; baina
26
era berean produkzioak gora egiten zuen lan baldintzek txarragora jotzen
zutenean ere (atsedenaldiak kentzen zirenean, adibidez). Elton Mayo-k honako
ondorioa atera zuen: produktibitatearen hobekuntza, lan baldintzen
aldaketengatik baino gehiago, lan taldearen portaera, kohesioa eta langileen
arteko adiskidetasuna ona zelako gertatzen zen (langileen arteko harreman
informalaren eraginez, alegia).
Talderako pizgarri sistema bat ere ezarri zen (piezako), eta honako emaitza
lortu zuten: produkzioan, jasotako ordainketek baino, taldeko beste kideek
egindako presioak eragiten zuela.
1.6.3. Giza_Harreman_Eskolaren_ekarpen_nagusiak
Giza Harremanen Eskola Hawthorne-ko esperientziatik ateratako ondorioetan
oinarritzen da, antolakuntza guztietan antzeman daitezkeen printzipio batzuk
deskribatzeko.
Hawthorne-ko esperientziatik atera daitekeen ondorio nagusia, beste ondorio
guztien oinarri izango dena, honela laburbildu daiteke: langilea gizaki sozial
bezala kontuan hartu behar dela.
Lanaren edukiak (lana bera polita eta interesgarria izateak edo ez izateak)
langilearen moralean eta lanarekiko duen portaeran eragin nabarmena izango du,
eta horrek produktibitatean eragingo du. Horregatik, agerian uzten da
espezializazioa ez dela lanaren banaketa aurrera eramateko erarik onena.
Horri guztiari esker, alde emozionala eta baita portaera irrazionalak ere
ikertzeko beharra nabaritu zen. Zuzendaritzak kontuan hartu beharko ditu
emaitza hobeak lortzeko. Gizakiak talde sozialetan integratuta daude (lanean,
familian, lagunekin) eta, beraz, portaera arau edo eredu batzuk jarraitzen
dituzte. Zuzendaritzak horiek ezagutu behar ditu, motibazio edo portaera arau
horiek enpresaren ereduekin bateragarriak izan daitezen.
a) Antolakuntza informala
Giza Harremanen Eskolak antolakuntza informala dagoela ondorioztatzen du.
Antolakuntza informalaren definizioa hauxe da: antolakuntza formalak eratzen
edo
eskatzen ez duen harreman pertsonal eta sozialen sare bat da; berez sortzen da,
pertsonak
27
beraien artean harremanetan jartzen diren neurrian (K. Davis eta J. Newstran,
Human
Behaviour at Work).
Egitura hierarkikoaren lanak burutzearen eta abarren ondorioz sortzen diren
harremanez gain, harreman espontaneo batzuk ere pizten dira antolakuntzako
kideen arteko kontaktu pertsonalak direla eta. Horrela, antolakuntza informal
bat edo gehiago sortuko dira antolakuntza formalaren barruan. Antolakuntza
informalak, gizakiak parte hartzen duen taldeetan integratu eta identifikatzeko
duen beharretan du jatorria, hau da, “talde sozialak daudelako”.
Hartara, zera esan dezakegu: “Produkzioa = Ahalmen fisikoa + Integrazio
soziala”.
Antolakuntza informalak honako ezaugarriak ditu:
· Enpresako maila eta sail ezberdinetako gizakien artean sortzen/garatzen diren
harreman on edo txarren arabera, iraupen eta intentsitate aldakorreko kohesio
edo kontrako erlazioak sortzen dira.
· Gizakiek taldearen barruan duten lekuaren arabera, era bateko posizio soziala
edo estatusa edukiko dute; hori, antolakuntza formalean izan dezaketen maila
hierarkikoaz independentea izango da.
· Gizakiak taldeetan askatasun osoz eta espontaneoki integratzen dira, eta
naturaltasun eta kooperazio hori ondo aprobetxatu behar du antolakuntza
formalak bere interesen alde. Izan ere, batzuetan, talde informala, formalaren
aurka garatu daiteke eta baita haren helburuen kontra agertu ere.
· Antolakuntza informalaren barnean ere, batzuetan, antolakuntza formalean
dauden portaera patroi batzuk eratzen dira. Portaera eredu horiek taldearen
interes eta asmoak lortzera bideratzen dira.
· Antolakuntza formalean gertatzen diren aldaketek antolakuntza informalean ere
aldaketak eragingo ditu; alderantziz ere gerta daiteke, baina geldoagoa eta
luzeagoa da prozesua.
· Antolakuntza informalak formala gainditzen du, izan ere, antolakuntza
informalean eratzen diren harremanek lanetik kanpo ere irauten dute.
· Talde sozialek enpresan duten portaera, bai antolakuntza formalaren eta bai
antolakuntza informalaren mendekoa da. Antolakuntza informala kasu askotan
28
antolakuntza formalaren babespean sortzen da, baina gero antolakuntzaren
integratzaile bihurtuko da, antolakuntza bere osotasunean hartuko duelarik.
Ezinezkoa izango da antolakuntza formalaren jatorria ulertzea harremanen eta
arau informalen sarea ezagutu barik. Beraz, zuzendaritzaren betebeharra izango
da, antolakuntza formalaren helburuak lortzeko, antolakuntza informal hori
ezagutzea eta haren bere funtzionamenduaz aprobetxatzea.
b) Lidergoa
Behin antolakuntza informal horiek ezagututa, talde horietan lider bezala
aritzen dena identifikatu beharko da, zuzendaritzak eragin hori bere alde
aprobetxatu ahal izateko.
Lidergoa (Giza Harremanen Eskolaren arabera) = Beste pertsona batzuen gain
eragina izateko trebetasuna da, pertsona horiek taldearen helburuak beren
borondatez eta poztasun osoz betetzen saia daitezen.
Teoria klasikoa ez zen lidergoaz arduratu, edo beste era batera esanda,
antolakuntzak ematen zuen autoritate formalarekin bat egiten zuela uste zuen.
Giza Harremanen Eskolak dioenez, zuzendariaren (autoritate formala) eta
liderraren (autoritate informala) artean bereizketa egin behar da, nahiz eta
egokiena biek bat egitea izan.
Beraz, lidergo prozesuak ikertzea oinarrizkoa da zuzendari eta liderrek bat
egin dezaten;
horrela, langileen gain eragin baitaiteke norabide egokian lan egiteko.
Giza Harremanen Eskolak bereizi egiten ditu lidergoa ezaugarri pertsonal bezala
(pertsona bat lider izatera bideratzen duten ezaugarri pertsonalen konbinazioa)
eta lidergoa funtzio bezala (enpresaren barruko autoritatearen banaketaren
ondorio bezala).
c) Motibazioa
Klasikoen arabera, gizakien motibazio bakarra diruaren bilaketa zen. Horrela,
irabazi ekonomikotik -+ Gizaki ekonomikoa lortzen da. Beraz, klasikoen
ordainketa sistema “motibazioaren teorian” oinarritzen zen eta pizgarri planak
ezarri zituzten langileak
asetzeko; era horretan antolakuntzaren helburuetan parte hartzea lor zezaketen.
29
Hawthorne-ko esperientziak ideia hori hautsi zuen: gizakia ez dute pizgarri
ekonomikoek soilik motibatzen, badaude ordainsari eta zigor sozial batzuk ere
(taldearen barruan estimazioa, adiskidetasuna, parte-hartzea...). Horiek
gizakien portaeran eragin handia dute, eta pizgarri ekonomikoekin lortutako
emaitzak baldintzatzen dituzte (“Soldataz gaineko pizgarriak”)
Giza Harremanen teoriak ez du diruaren eragin motibagarria ukatzen, baina,
haren ustez, soldata ez da motibazio iturri bakarra. Horrek guztiak
gizakiarengan eragina duten elementuen multzo osoa ikertzera behartzen gaitu.
Orain arte esandakoa aintzat hartuta, Giza Harremanen teoriak zuzendariei lider
demokratiko baten antzerako portaera izateko gomendatzen die. Horrela,
mendekoek parte hartze handiagoa izango dute erabakiak hartzeko orduan, haien
iritziak kontuan hartuko dira... Klasikoentzat, aldiz, langilea aginduak
jasotzen dituen tresna bat baino ez da. Horrek aldaketa bat ekarriko du
enpresen funtzionamenduan eta, bereziki, komunikazio sisteman. Izan ere,
autoritate lerroak jarraitzen duen komunikazio bertikal batekin ez da nahikoa
izango (helburu bakarra baita langileari aginduak bidaltzea, hark bete ditzan),
bi alderdien artean komunikazio egokia izatea beharrezkoa izango delako.
Langileak antolaketan parte hartu behar du eta enpresarekin identifikatu behar
da. Argi izan behar du zertarako egiten duen lan eta zein den bere lanaren
helburua.
d) Langileen hautaketa
Orain arte ateratako ondorioen arabera, ikus dezakegu Giza Harremanek ez dutela
ahalmen teknikoa soilik kontuan hartzen langileak hautatzeko orduan; langileak
enpresara moldatzeko edo egokitzeko duen gaitasuna ere baloratuko dute:
Produkzioa = Ahalmena + Moldaketa edo integrazioa
Moldatutako edo egokitutako gizaki bat heztea posible da, baina egokituta ez
dagoen langile bat, gabezia teknikoak dituena, alegia, antolakuntzan
integratzea zailagoa izango
da.
30
Horregatik, langileen hautaketa egiteko nortasun-testak egiten hasi ziren,
aukeraketa bide moduan. Gaur egun ez da proba teknikorik erabiltzen hautaketa
egiteko orduan, izan ere, test psiko-teknikoak, elkarrizketa pertsonalak... eta
halakoak erabiltzen dira.
1.6.4. Kritikak
1) Giza Harremanetako egileek uste zuten lan giroan integratuta zegoen eta
zoriontsua zen langile bat emankorra izango zela, baina geroago egindako
ikerketek ez zuten horrelakorik egiaztatu. Egindako beste ikerketa batzuek
adierazi zuten bazeudela langile zoriontsuak baina produktiboak ez zirenak,
baita langile ez-zoriontsuak baina produktiboak zirenak ere. Horrek
produktibitatearen eta asetasunaren arteko korrelazioa eraldatzen zuen.
2) Giza Harremanen Eskolak taldearen kohesioaren eta produktibitatearen artean
dagoen lotura gehiegi baloratzen du. Bi kontzeptu horiek harreman zuzenik ez
dutenean eta gainera kaltegarria izan daitekeenean, taldeak zuzendaritzaren
kontra jar ditzakeelako gizabanakoak.
3) Giza Harremanen azterketa eremua, klasikoen moduan, lantegi eta industria
enpresetara mugatu zen. Beste erakunde mota batzuk (bankuak, ospitaleak,
unibertsitateak..., adibidez) ez zituzten ikertu, eta horrek lortutako
ondorioen erabilgarritasuna murrizten du. Gainera, enpresa bere ingurunearekiko
independentea den sistema itxitzat hartzen du.
4) Badirudi batzuetan Giza Harremanen teoria langileen zoriontasunaz eta
ongizateaz soilik arduratzen dela; enpresa baten helburu nagusia ondasunak eta
zerbitzuak eskaintzea dela ahazten duelarik.
5) Giza Harremanen eskola kritikatzen duten egile batzuen ustetan, eskola
honetako egileek estrategia zorrotzak erabiltzen dituzte langileak engainatzeko
lan gehiago egin dezaten, baina gutxiago eskatuz. Horri Giza Harremanen
“ikuspegi manipulatiboa” deritzo. Langilearen portaera aldatu nahi da, jarrera
hori administrazioaren helburuen alde jartzeko. Gizakiak bere barnetik
ateratzen zaiona egiten duela uste du, baina benetan besteek nahi dutena egiten
du beste horiek beren helburuak lor ditzaten. Leporatzen zaie langileak
engainatzen dituztela dirua baino merkeagoa den zerbaitekin
“ordainduz”.
31
6) Enpresaren arlo edo antolakuntza informalean finkatzen da gehienbat, alde
formala alde batera utziz.
7) Ekonomikoak ez diren pizgarriei edo motibazioei gehiegizko garrantzia ematen
diete.
8) Gizakiak lan munduan integratzeko duen arazoari alde bateko sasi-erantzuna
ematen dio. Laneko gatazken eta alienazioaren arrazoien kontra jo beharrean,
ekintza estra- funtzionalak atseginagoak egiten saiatzen da. Era horretan,
lanak dakarren nekea lanetik kanpo lortzen den zoriontasunarekin konpentsatzen
da. Ez diote arazoari
zuzenean aurre egiten.
[3316_366_enpresa_ekonomia_antolakuntza_eta_zuzendaritza/Image_012.png]
1.7. Sistemen eredua edo sistemen teoria orokorra
Sistemen teoriaren jatorria ez dago antolakuntza zientzian eta hori kontuan
hartu beharreko ezaugarria da, teoria horren garapenean elementu garrantzitsua
delako.
Sistema bat ikertzerakoan, lehenengo eta behin, sistema hori osatzen duten
azpisistemetako bakoitza ikertu behar dugu, osatzen duten sistema ahaztu gabe,
eta gero horri guztiari ikuspegi integratu eta orokor bat ematen zaio, sistema
guztiak bateratuz eta erlazionatuz.
1.7.1. Antolakuntza_sistema_bezala
Sistemen sailkapen ezberdinak daude, baina guk ez ditugu denak ikusiko; aski
dugu jakitea antolakuntzak giza edo gizarte sistemak direla, batetik, eta
sistema irekiak direla, bestetik.
Enpresa sistema irekia dela diogu, inguruneak enpresan eragin handia duelako.
Enpresak darabiltzan pertsonak, baliabide tekniko eta finantzarioak, etab.
enpresaren kanpotik datoz, ingurunetik, eta ingurune hori enpresak bere baitara
barneratuko du.
Enpresa gizarte sistema bezala; pertsonek eratua dago eta pertsona horien
artean harremanak sortzen dira eta elkarrekiko mendekotasuna dago. Enpresa
gizarte izakiz osaturik dago eta gizaki bakoitzak bere interesak izango ditu;
horren ondorioz helburu
asko eta askotarikoak daude.
32
1.7.2. Sistemen_ereduaren_ekarpen_eta_kritikak
! Ekarpenak
1) Ekarpen kontzeptual garrantzitsuena da antolaketa osotasun gisa ikusteko
aukera ematen duela, antolaketa osatzen duten atalen ikerketa baztertu barik.
2) Sistemen teoriak, beste zientzietan oinarrituz, erakundearen eredu orokorra
sortzen edo lantzen du. Eredu horretan erakundearen alde partzialak eta
operatiboak ikus daitezke eta, aldi berean, enpresaren egitura orokorra ere
bai.
3) Sistemen teoriak gertakizunen edo kontingentzien ikuspegia sortzeko bidea
ireki zuen. Kontingentzien ikuspegiak erakunde bakoitzaren ingurunea eta
barneko azpisistemak bakarrak direla onartzen du. Gainera, erakundearen
analisia egiteko funtsezkoak direla ziurtatzen du.
4) Hierarkiaren printzipioa mantentzen du, ordena egon dadin eta azpisistemen,
helburuen, eta sistemaren artean lehentasun batzuk egon daitezen.
! Kritikak
1) Sistemen teoriak ez dio arazo bati erantzunik ematen: sistemen izaera
dinamikoaren eta erakundeari eman nahi zaion izaera estatikoaren eta
biziraupenaren arteko gatazkari, alegia.
2) Teoria hau erakundean izan daitezkeen puntu edo gai gatazkatsuak kontuan ez
hartzen ahalegintzen da, era honetan kritika ugari ekidinez.
3) Teoria hau oso orokorra da eta arazo konkretuak ez ditu lantzen.
Antolakuntzaren arazo guztietarako balio duen teoria orokorra sortu nahi da,
baina arazo bat bera ere konpondu gabe. Edozein teoriak zuzendaritzaren arazoak
konpontzeko baliagarria izan behar duela ahazten dute.
1.7.3 Benchmarking_eta_kasuaren_ikuspegia
“Hoberenetik kopiatu”, hori da benchmarking-aren ideia sinplea: enpresa baten
edo batzuen praktika onenekin gure egoera konparatu eta gure eraginkortasuna
gehitzeko balio duten ondorioak atera. Ideia sinple horretatik abiatuta,
ikuspegi honek hainbat aurpegi izan ditzake.
· Barneko_benchmarking-a. Enpresak, modu bikainean eta eskasean egiten dituen
eginkizunak zeintzuk diren identifikatu ondoren, egoera horiek sortu dituzten
faktoreak
bilatuko dira, egoera oker hori zuzentzeko plangintza bat sortuz. Analisi hori
sektore eta
33
tamaina berdineko beste enpresa batzuen arrakastaren gakoak identifikatu
ondoren osatzen da.
· Benchmarking_konpetitiboa. Lehiakideen arteko konparazioan finkatzen du bere
analisia.
Kasu honetan, beste enpresetako datuak lortzea da mugarik handiena. Gure
enpresak lehiakideekiko duen kokapena zein den jakinda, gure enpresaren kokapen
konpetitiboa hobetzen lagunduko duen plan bat egin ahalko dugu.
· Benchmarking_kooperatiboa. Kasu honetan, elkarrekin aberasteko helburuarekin,
enpresa bik edo gehiagok beraien emaitzen edo sistemen informazioa partekatzen
dute. Argi dago enpresek beren lehiakide zuzenekin informazioa partekatzea ez
dela erraza, baina eragozpen gutxiago egon daitezke merkatu edo produktu
ezberdinekin aritzen direnean, edo partekatzen den informazioa funtsezkoa ez
denean enpresarentzat.
Benchmarking modalitate honek gero eta arrakasta handiagoa du gure enpresen
artean. Euskadin bikainak diren enpresetako (Irizar, Fagor,...) zuzendariek
batak besteari bisitak egiten dizkiote, guztiek ikasteko. Euskal enpresa
batzuek (Bermeoko Salica Kontserba- egileak, edo Mungiako Arteche elektronikak,
adibidez) beraien lehiakideei ere ateak irekitzen dizkiete kudeaketa mailan
dituzten aurrerapenak ikus ditzaten. Berezko ekintza horiez gain, Eusko
Jaurlaritza benchmarking-ari ematen ari zaion bultzada ere aipatu behar da,
euskal enpresa bikainen ikerketak bultzatuz. Kasu horiek ez dira gaur egungo
zuzendarien hobekuntzarako soilik erabiltzen, gure unibertsitateko etorkizuneko
zuzendariak hezteko ere erabiltzen baitira.
Irakasgai honetan eta beste batzuetan, teoriaren osagarri bezala kasuaren
ikuspegia baliatuko dugu. Horren helburua teoriak dioena berrestea eta
indartzea izango da. Metodo hori tresna pedagogiko gisa oso baliagarria izan
arren, enpresa gestioaren hobekuntza lortzeko dituen mugak azpimarratu behar
dira. Arazo konkretu baten aurrean enpresak hartzen dituen erabakiak enpresa
bikainen kasuan bakarrik hartzen dira kontutan. Aurretik ikasitako
kontingentziaren ikuspegia jarraituz, ingurune ekonomiko eta enpresarialaren
dinamikotasuna dela eta, erabakiak hartu behar direneneko egoerak aldatzen
direnez, badirudi arazoak konpontzeko ezarri behar diren prozedurek ere
ezberdinak izan behar
dutela.
34
[3316_366_enpresa_ekonomia_antolakuntza_eta_zuzendaritza/Image_013.png]
1.8. Administrazioaren eredu neoklasikoa
Eskola Neoklasikoa kronologikoki Giza Harremanen eskolatik sortzen da, haren
aurreko erreakzio bezala. Lehen ikusi dugunez, Giza Harremanen ereduak
enpresaren kontzeptuan eta ikuspegian aldaketa sortu zuen.
Neoklasikoek, aldiz, Giza Harremanen ereduaren ikuspegiari buruz hurrengoa uste
dute: ikuspegi horren eraginez enpresak bere “izaera” partikularra galtzen
duela eta berarenak ez diren berezitasun batzuk hartzen dituela. Neoklasikoen
ustez, Giza Harremanen ereduak alde batera uzten du enpresaren helburu
ekonomikoak nola lortu daitezkeen, eta garrantzi gehiegi ematen die beste
aspektu batzuei (langilearen ongiizateari eta poztasunari, lan talde
informalei,…).
Ikuspegi neoklasikoa ideia klasikoak berpiztuz sortzen da, baina arazo
berrietara eta gaur egungo antolaketen tamainara behar bezala egokituta, teoria
administratiboen ekarpena aprobetxatu eta kontuan hartuz.
Eskola Neoklasikoaren bereizgarriak
1) Administrazioaren praktika azpimarratzea
Teoria Neoklasikoak administrazioaren alde praktikoari garrantzi handia ematea
du bereizgarri. Gainera, teoria honen ezaugarriak hurrengoak dira: pragmatismoa
eta emaitza zehatz eta ukigarrien bilaketa.
Beren kontzeptuak era praktiko eta erabilgarri batean garatzeko teknikak
bilatzen dituzte.
2) Teoria Neoklasikoaren eklektizismoa
Neoklasikoek batez ere teoria klasikoa hartu zuten oinarri modura. Hala ere,
eklektikoak direla esan ohi da, beste teorien ekarpenik garrantzitsuenak ere
bildu zituztelako. Horren adibideak honako hauek dira:
� Giza harremanen teoriatik antolakuntza informala, taldeen dinamika,
komunikazioa, lidergoa, eta abar onartu zituzten.
� Portaeraren teoriatik, motibazioa eta zuzendaritza estiloa.
35
� Sistemen teoriatik, enpresa barruko azpisistemak bazeudela onartu zuten eta
baita enpresaren inguruarekiko harremanak ere.
3) Postulatu klasikoen berrespena
Neoklasikoek Giza Harremanen egileak kritikatzen dituzte, haiek ez dituztelako
ekonomiaren aldeak eta erakundeen jokaera konkretuak kontutan hartzen. Hori
dela eta, derrigorrezkotzat jotzen dute teoria klasikoen baieztapenak berriro
onartzea. Neurri berriak zehaztuko dituzte eta garaiko berezitasunekin
berregituraketa bat burutuko dute, teoria zabalago eta malguago bat lortuz.
4) Administrazioen printzipio orokorren azpimarratzea
Egin behar diren garrantzizko jarduerak edozein motatako erakundetan berdinak
direla ikusten dute. Hori dela eta, administrazioaren printzipio orokorrak
deritzenak ezarri nahi dituzte. Printzipio horien bitartez, administratzaileek
langileen lana nola planifikatu, antolatu, zuzendu eta kontrolatu behar duten
definitu nahi da.
Printzipio horiek egoera oso ezberdinetan ezarri behar direnez, era erlatibo
eta malgu baten hartu behar dira kontuan. Azken batean, egin behar dena zera
da: arazo konkretuei aurre egiteko asmoarekin klasikoen lege-zientifiko
zurrunak egokitu.
5. Helburu eta emaitzen azpimarratzea
Antolaketa helburu eta emaitza batzuk lortzeko sortzen da. Hori lortzeko bide
bat da.
Antolaketaren egitura eta orientazioa, hark zehazten dituen helburu eta
itxaroten dituen emaitzen mende dago.
Helburuak dira erakundearen existentzia justifikatzen dutenak. Neoklasikoek
batez ere helburu eta emaitzei ematen diete garrantzia.
Laburbilduz, neoklasikoentzat administrazioa honetan datza: helburu komun bat
lortzeko asmoz, talde baten esfortzuak zuzendu eta kontrolatzean.
Administrazio bat efizientea izango da taldeari helburuak lortzen laguntzen
dionean, ahalik eta esfortzu eta baliabide gutxien erabilita.
Administrazioak esfortzu kolektiboa behar du, hau da, beharrezkoa da talde
desberdinen jarduerak koordinatzea.
36
[3316_366_enpresa_ekonomia_antolakuntza_eta_zuzendaritza/Image_014.png]
1.9. Transakzio kostuen ekonomia
Transakzio kostuen ekonomiaren helburua da enpresaren existentzia merkatu
ekonomia batean justifikatzea eta zuzendaritza prozesua nola ezartzen den
azaltzea.
Zuzendaritzaren eginkizun garrantzitsuena enpresako barne baliabideen esleipena
erabakitzea da. Era berean, partaide ezberdinen jarduera kontrolatu eta
koordinatu beharko du. Betebehar horien truke zuzendaritzak ordainsari bat
jasotzen du, zeinen existentzia eta kostuaren zergatiak eztabaidagarriak izan
daitezkeen.
Jadanik badago esleipen sistema alternatibo bat, zeinaren arabera ekoizpen
unitateek kontsumitzaileek eskatzen dituzten produktuen eraketa moduak
erabakitzen baitituzte: Merkatu_sistema. Merkatua prezioen_sistemaren arabera
antolatuko da.
Printzipioz, merkatu sistemak berak ez ditu baliabideak kontsumitzen eta inork
ez du ordainsaririk jasotzen (ez dago zuzendaritzaren eginkizuna betetzen duen
inor). Orduan, gure buruari galde diezaiokegu zergatik existitzen den
zuzendaritza, eta baita zergatik existitzen den enpresa ere.
Enpresen kudeaketa baliabideen esleipen prozesuan zentratzen da eta hori
zuzendaritza prozesuan oinarritzen da. Zuzendaritza eta erabaki prozesua ulertu
ahal izateko, beharrezkoa da prozesu hori nola gertatzen den ulertzea; jadanik
merkatu sistema existitzen bada, zergatik existitzen den hori ere eta prozesu
biak nola konektatuta dauden (enpresa eta merkatua).
Enpresen existentziaren arrazoia baliabideen esleipen eraginkorrago bat
aurkitzean datza, hau da, zuzendaritzaren bidez egindako esleipena
eraginkorragoa da merkatuko prezio sistemaren bidez egindakoa baino. Gure
usteen aurka, merkatuen funtzionamenduak kostu handia dauka, transakzio kostu
mota ezberdinak jasan behar dituelako.
Merkatuko oinarrizko funtzionamendu mekanismoa prezio_sistema da. Merkatuaren
bereizgarria da barne baliabideen esleipen irizpidetzat erosle eta saltzaileen
arteko eskaintza konpetitiboan duela. Prozesu horren oinarria prezioa dugu.
Prezioa baliabideen eskasiaren
adierazlea da. Prezioek informazioa era laburrenean adierazten dute. Horrela,
baliabideak
37
gutxi dauden lekuetara bideratzen dituzte, lortuko den errentagarritasuna
handituz. Kontuan hartu beharko dugu, halaber, merkatuko parte hartzaileek
prezioen aldaketen aurrean erreakzionatu egingo dutela.
Beraz, prezio sistema erabaki ekonomikoak hartzeko beharrezkoa den informazioa
transmititzeko mekanismo eraginkorra dela baiezta dezakegu.
Enpresan, prezio sistema erabili ordez, zuzendaritzak ezarritako plangintza eta
koordinazio prozesua erabiliko da. Gainera, enpresaren barnean hainbat ekintza
daude eta horien artean honako hauek dira garrantzitsuenak: ekintza planak, lan
programak, ohiturak, txostenak eta aginduak. Ekintza horiek, era berean,
enpresan izaten diren erabaki hartzeak eta burutzapen mailak errazten dituzte.
Laburbilduz, enpresa, baliabideen esleipen mekanismo bezala, prezio sistema
barne erabaki prozesu batengatik ordezkatzen duen kontratu egitura bat da.
Gainera, batzuetan, hierarkia jarduera ekonomikoa bideratzeko, koordinatzeko
eta zuzentzeko tresna eraginkorra bihurtzen da.
1.9.1.Transakzioak:_kontzeptua_eta_ezaugarriak
Enpresaren existentzia arrazoitu baino lehen, horretarako baliagarria izango
zaigun kontzeptu
bat garatuko dugu: transakzioak, horiek transakzio kostuen ekonomiaren helburu
baitira..
Transakzioa, ondasun zehatz batzuk erabiltzeko eskubidea agente batzuetatik
beste batzuetara igarotzean datza.
[3316_366_enpresa_ekonomia_antolakuntza_eta_zuzendaritza/Image_015.png]
Lanaren banaketak eskatzen du agenteek, beraien utilitatea maximotzeko,
elkartruke baten beharra izatea. Elkartrukeak bi etapa ditu:
1) Kontratu_etapa. Lehen etapa honetan, bi agente elkartrukearen baldintza,
toki eta datari buruzko akordio batera heltzen dira.
2) Exekuzio_etapa. Etapa honetan eskubidea erabiliz transferentzia bera
gertatzen da,
elkartrukea egiten den momentua izango delarik.
38
Elkartrukea era asegarri batean bete dadin bi etapak gauzatu beharko dira. Bi
etapa horiek ez dute zertan izan aldi berekoak eta berehalakoak, eta, hartara,
elkartrukea ondo ateratzeko zailtasunak egon daitezke.
Transakzioen izaera
Transakzioen izaera hurrengo hiru elementuen araberakoa izango da:
a) Ziurgabetasuna
b) Elkartrukeen maiztasuna
c) Aktiboen espezifikotasuna
a) Ziurgabetasuna
Elkartrukearen baldintzei buruz kontratu bat ezartzen den momentuan,
etorkizunean gertatu daitezkeen kontingentzia guztiak ezin dira identifikatu.
Ziurgabetasunak zera esan nahi du: kontratuak idaztea, exekutatzea eta
bermatzea izugarri zaila dela; izan ere, kontingentzia asko ezin dira
identifikatu eta horiek ezagutzea posible balitz, agian garestiegia litzateke.
Ziurgabetasun horri dagokionez, transakzioaren alde biek inguruneari eta
etorkizuneko kontingentziei buruzko ziurgabetasun maila berdina ez izatea
gertatu daiteke. Kasu horretan, arazo gehigarri bat sortuko da transakzioaren
konpromisoa eratzerakoan.
b) Elkartrukeen maiztasuna
Kontratatzaileek transakzioak egiten dituzten maiztasunaren arabera,
noizbehinkakoak eta ohikoak bereiziko ditugu. Hala ere, elkartrukea gutxitan
gertatzen denean, transakzioa beteko denaren bermea parte hartzaileen ospea
dela eta, ez da egongo.
c) Aktiboen espezifikotasuna
Kontratu harreman batean parte hartzen duten aldeen nortasuna garrantzitsua
izan daiteke. Kasu horretan besteengandik ezberdintzen dituzten ezaugarriak
dituzten aktibo espezifikoak sortzen dira. Aktibo espezifikoa, harreman
kontraktualaren barnean, handik kanpo baino balio handiagoa daukana da.
Gainera, aktibo espezifikorik ez dagoenean,
eskatzaileak bata bestearen ordezkagarri perfektuak diren eskaintzaileen artean
aukera
39
dezake hoberen datorkiona, edota eskaintzaile bakoitza eskatzaile multzo
ezberdinengana zuzen daiteke.
Aktibo espezifikoak daudenean transakzioa gauzatu dadin bi aldeek esfortzu
esanguratsuak egin beharko dituzte; bestela, kaltegarria izango litzateke bi
aldeentzat.
Transakzioen ezaugarri horiez gain, erabakitzailearen_jokaera adierazten duten
eta transakzioak egiteko era baldintzatzen duten beste bi aspektu kontuan hartu
behar dira:
i) Arrazionaltasun mugatua
Erabakitzaileak zailtasunak ditu informazio garrantzitsu osoa bilatzeko,
baloratzeko eta helburuak lortzea baimentzen dioten aukerak hautatzeko.
ii) Oportunismoa
Oportunismoa agenteen artean jarrera berekoiak agertzeari deitzen diogu.
Gizabanakoek, beraien interes propioak direla eta, ez dute zalantzarik izaten
hartutako konpromisoa apurtzeko, horrela abantaila bat lortzen badute.
Oportunismoak egindako promesari buruzko berme osorik ez dagoela adierazten du.
1.9.2. Kontratuen_sailkapena
Transakzioak kontratu batean (esplizitua edo ez-esplizitua) gauzatuko dira.
Hori izango da elkartrukea erregulatzen duten baldintzak barneratzen dituen
akordioa.
Enpresaren existentziaren arrazoien artean, kontratugileek bere lana prozesu
produktiboan enpresan merkatuan baino era eraginkorragoan edo kostu
gutxiagoekin egin dezaketela dugu.
Kontratua elkartrukearen baldintzak islatzen dituen akordio bat da.
[3316_366_enpresa_ekonomia_antolakuntza_eta_zuzendaritza/Image_016.png]
Kontratuan konprometitutako transakzioen ezaugarrien arabera, era ezberdinetako
kontratuak egin daitezke (Salas, 1984). Kontratuak sailkatzeko hiru aldagai
erabiliko dira:
40
a) Kontratuaren osotasun maila
Kontratu oso_edo_osatugabeez hitz egin daiteke, kontratuek elkartrukearen
baldintza guztiak espezifikatzen dituenaren arabera, edo horietako batzuk
kontingentzien burutzapenerako edo aldeetako baten ekimenaren arabera uzten
dira.
b) Kontratuaren ondorioz kontratatzaileen arteko menpekotasun maila
Posible da kontratutik, akordatutakoa betetzeko akordioaz aparte, aldeen artean
inolako mendekotasun erlaziorik ez eratortzea, hots, autoritate erlazio gabeko
kontratuak izatea (merkatal erlazioa). Edo posible da, baita er,e autoritate
erlazio bat sortzea: akordioan aldeetako batek besteari aginduak emateko
gaitasuna onartzen dionean (lanbide erlazioa).
1.9.3. Transakzio_kostuak
Merkatuan aritzean transakzio kostu batzuk sortzen dira. Transakzio kostu
horiek honela
definitu daitezke (Arrow, 1969):
Transakzio kostuak, sistema ekonomikoaren funtzionamendu kostuak dira.
[3316_366_enpresa_ekonomia_antolakuntza_eta_zuzendaritza/Image_017.png]
Produkzio kostuengandik oso ezberdinak dira.
Kontuan hartuko ditugun transakzio kostuak elkartrukeen koordinazioari
dagozkionak dira; kostuok desberdinak izango dira transakzioa enpresa barnean
(hierarkikoki) egiten bada edo merkatuan (enpresen artean) egiten bada.
Transakzioa aurrera eramateko modua erabaki behar izaten da; merkatuari
dagozkion transakzio kostuak barne antolaketari dagozkionak baino handiagoak
badira, azkenengo hori aukeratuko dugu .
Merkatuari dagozkion transakzio kostuak ondorengo hauek dira (Huerta, 1993:35-
36):
a) Informazioa lortzeari lotutako kostuak
Merkatu sistemak prezio esanguratsuak ezagutzea eskatuko du. Merkatuaren ez
denez zeharo gardena, beharrezkoak da baliabideak erabiltzea eskaintzaileak non
dauden,
kalitatea zein den eta produktuen ezaugarriak zeintzuk diren jakiteko. Horrez
gain,
41
sistemaren itxarondako bilakaerarekiko aurreikuspenak egin behar dira (prezioen
bilakaera...).
b) Kontratuaren klausula eta baldintzen negoziazio eta idazketari lotutako
kostuak Merkatuan transakzio berria egiten den bakoitzean kontratuen
formalizazio prozesua berriro egin beharko da. Merkatu lehiakorretan negoziazio
prozesua laburra da, prezioa eta gainontzeko baldintzak aldez aurretik ezarrita
daudelako. Hala ere, transakzioaren helburua aktibo espezifiko bat izanik,
negoziazioa luzea eta garestia izango da.
c) Adostutakoa betetzea bermatzeko kostuak edo ez betetzearen ondorio
negatiboetatik babesteko kostuak
Agenteen artean oportunismorik egongo ez balitz, alde bakoitzak bere
eginbeharrak beteko lituzke eta kontratuan definitu gabeko eginbeharrak eta
gertakizunak alde ezberdinen kolaborazioarekin konponduko lirateke. Ostera,
oportunismoa dagoen mundu batean, kontratua ez betetzearen aurkako babesa izan
beharko dugu.
Merkatuko parte hartzaileek jasaten dituzten transakzio kostuak igo egiten dira
transakzioen maiztasuna gehitzen den heinean. Beraz, hierarkia egitura baten
bidezko antolaketa baliteke merkatua baino eraginkorragoa izatea.
Baliabide ezberdinak koordinatzeko pertsona arduradun bat badago (zuzendaria),
agente bakoitzari beharrezko zaion informazioa hark komunikatzen dio. Langile
bakoitzak zuzendariak esaten dion eran jokatzen du, ekoizten dituen produktuak
merkatuak eskatuko ote dituen ala ez kezkatu gabe. Arrazionaltasun mugatuak
kontratuen negoziazio eta formalizazio kostuak igo ditzake; hala ere,
ziurgabetasuna gutxitzen doan heinean kontratu osatugabeak egin daitezke, zeren
falta dituzten datuak ulergarri eta aurretik jakin baitaitezke. Gizabanakoak
antolaketara lotuta sentitzen dira eta beraien arteko ez ulertzeak gutxitzen
dituen ikasketa eta hizkuntza kode komunak garatzen dituzte, horrek berme
kostuak gutxitzen ditu enpresan. Era berean, zuzendaritzak gainontzeko agenteei
buruzko informazioa bil dezake oportunismoa murrizteko. Azkenik, gatazken
ebazpenerako
mekanismo eraginkor bat existitzen da: autoritatea.
42
Enpresan, merkatuetan izaten diren transakzio kostuez gain, transakzio kostu
espezifiko batzuk ere badaude: zuzendaritza kostua (zuzendariek eta baliabideen
koordinazio eta esleipenaz arduratzen diren gainontzekoek jasotzen dituzten
ordainsariak), kontrola galtzetik datozen kostuak (agenteen jokaera
zuzendaritzaren borondatearen mendekoa bihurtzen delako), burokratizazio
kostuak eta informazio transmisio prozesuaren kostuak.
Ondorioz, transakzio kostuen ekonomia barne antolaketaren existentzia
justifikatzeko saiakera bat da; bestela, arrazoirik bilatu gabe egiatzat hartu
beharko genuke. Enpresak existitzen dira merkatuan transakzio kostuak
existitzen direlako. Elkartrukeak era eraginkor batean egiteko enpresa sortzen
da, enpresa barnean elkartrukeak antolatzeko kostua merkatuan egitea baino
txikiagoa denean, hain zuzen ere. Enpresaren tamainaren muga transakzio baten
barneratzeko kostua merkatuan egiteko kostuaren berdina denean izango dugu.
1.9.4. Talde_produkzioaren_teoria
Enpresaren existentzia eta dimentsioa azaltzeko transakzio kostuen ideia garatu
duten beste autore batzuk badaude. Honela, Alchian eta Demsetz (1972)
transakzio kostu mota berezi batean zentratzen dira: taldean lan egitearen
produkzioen kostuetan, alegia.
[3316_366_enpresa_ekonomia_antolakuntza_eta_zuzendaritza/Image_018.png]
Baina talde produkzioa zer da?
Talde produkzioa: produktu osoaren lorpenean parte hartzaile edo faktore
bakoitzaren ekarpen partikularra zein den ikustea zaila denean gertatzen da.
Eta enpresa, nola defini dezakegu?
Enpresa enplegatu eta enplegatzaileen arteko kontratu egitura bezala ulertzen
da, denen artean talde teknologia bat existitzen delarik. Enpresa, taldeko
produkzioa gainbegiratzeko sortzen da, hau da, antolaketako partaide
bakoitzaren produktibitatea, modu indibidualez, ezagutzeko eta identifikatzeko.
Baina ekintza indibidualak neurtzea zaila denez, taldeko partaide bakoitzak
bere ahalegina gutxitzea eta taldeko gainontzekoen ahalegina aprobetxatzea nahi
izango du. Horretarako,
zuzendariaren ordainsaria taldearen produkzio emaitzek baldintzatuko dute,
ondorioz,
43
produkzioa handitzeko eta gizabanako bakoitzak bere lana bete dezan pizgarriak
izango dituzte.
Beraz, jarduera ekonomikoak antolaketa modu hori (talde produkzioa) bakarrik
erabiliko du, baldin eta:
Faktore bakoitza bere aldetik erabilita lortzen diren produktuen batura baino
produktu kantitate handiagoa lortzen bada.
Gaineratikoaren bidez taldeko kideak antolatzeak eta araubidetzeak suposatzen
dituen kostuak estali badaitezke.
Langileen ahalegin kooperatiboaren bidez azken output-a handitu daiteke.
Gizabanako bakoitzaren eginkizunak neurtzea zaila denez, taldekide bakoitza
bere ahalegin pertsonala murrizten ahalegintzen da, beste kideenaz
aprobetxatuz.
Taldeko produkzioan, taldeko partaide bakoitzaren produktibitatea ebaluatu ahal
izateko beharrezkoa da kostu batzuk jasatea.
Alde batetik, gizabanakoek onartzen dute beraien helburu propioak defendatu
nahian, baliabideak eskasak diren mundu honetan beste gizabanako batzuekin
gatazkan sartzen direla. Beste alde batetik, ikusten dute elkarrekin arituz
lortzen den emaitza osoa bakoitzak bere aldetik arituz lortuko lukeena baino
handiagoa dela. Beraz, kooperazioaren bidez lan eginez mozkin garrantzitsuak
lortzen dira.
Hori dela eta, kooperazioa sortzeko beharrezkoa da bakoitzari dagozkion ekarpen
eta ordainsariak lortzea eta alde bakoitza bere eginkizunak tinko betetzera
konprometitzea.
Kooperazio eta gatazka horren arteko zalantzaren ondorioz kontrol mekanismo
ugari sortu dira; eta kontrol ekintza horien esleipenaren arabera antolaketa
formula ezberdinak sortzen
dira:
� Kontrolik eza
� Kontrolarekin
[3316_366_enpresa_ekonomia_antolakuntza_eta_zuzendaritza/Image_019.png]
· Kontrol espezializatugabea
· Kontrolaren espezializazioa
44
[3316_366_enpresa_ekonomia_antolakuntza_eta_zuzendaritza/Image_020.png]
- Elkarrekiko kontrola
- Kontrol errotatzailea
[3316_366_enpresa_ekonomia_antolakuntza_eta_zuzendaritza/Image_021.png]
Zuzendaria
a) Kontrolik eza
Inork ez du banakako ahalegina zaintzen, beraz, kontrol edo gainbegiraketa
kostuak minimoak dira. Gainera, inork ez badu ahalegina kontrolatzen, guztiek
nahi izango dute gainontzekoek ahalik eta gehien egitea, baina beraiek ahalik
eta gutxien (ahalegin minimoa).
Orokorrean, kontrolik gabeko irtenbide horren ezarpena egingo da kontrolaren
mozkinak (produkzio handiagoa eta dagokion ordainketa) sortzen dituen kostuak
(ahalegin gehigarria eta kontrol sistemaren funtzionamendu kostuak) baino
txikiagoak direnean. Balorazioa ―bai ahalegin handiagoarena eta bai ordainketa
gehigarriarena― parte hartzaileen utilitate funtzioaren araberakoa da.
Planteatutakoaren arabera, irtenbide horren kontrol kostuak minimoak dira eta
erabiliko da bakoitzaren ekarpena gainontzeko parte hartzaileek erraz hauteman
dezaketenean. Kasu horretan taldeko bakoitzaren erreputazioa garrantzitsua
izango da eta, ondorioz, langileen errotazioa taldearen barnean txikia izango
da.
b) Kontrola dagoenean
b.1) Kontrol espezializatugabea
Kontrol jarduera aurrera eramaten duen pertsona bat dago, baina ez lan hau
esklusiboki egiten duen pertsonarik.
· Elkarrekiko kontrola: Batez besteko produktibitatea hobetzeko taldeko
partaideek elkar kontrolatzen saiatuko dira. Kasu horretan, kide guztiek
gainontzekoen eginbeharrak kontrolatuko dituzte. Elkarrekiko kontrolak arazo
bat dauka: kontrol jarduerak esfortzua eskatzen du, beraz, jarduera
produktiboak berak daukan arazo berdina aurkezten du. Horregatik, gertatu
daiteke partaide bakoitzak ez kontrolatzea erabakitzea. Kasu horretan, kontrol
ezaren emaitza berdinak lortuko lirateke.
· Kontrol errotatzailea: Kasu honetan, pertsona bat kontrol jarduera egiteaz
arduratuko da, baina kontrol hori txandaka egingo da. Arazo ugari sor daitezke.
Lehenengoz, aurreko kontrol motetan zegoen arazo berdina sortzen da:
kontrolatzaileak ez dauka bere eginbeharra aurrera eramateko pizgarri
nahikorik. Hala ere, arazorik handiena, bai kontrol errotatzaile, bai
elkarrekiko kontrolaren
kasuan, kontrola espezializatzeko posibilitatea eta modu eraginkorrez aurrera
45
eramateko posibilitatea galtzen dela da. Kontrol jarduera, jarduera produktibo
guztiak bezala, kostu txikiago batekin aurrera eramatea baimentzen duen
espezializazio ekonomiei lotuta dago. Bai elkarrekiko kontrola eta bai kontrol
errotatzailearen ikasketa kostuak handiagoak dira espezialista batek egindako
kontrolaren kasuan baino.
b.2) Kontrolaren espezializazioa
Gainontzekoen ahalegina gainbegiratzeaz eta beraien produktibitatea ebaluatzeaz
arduratzen den hirugarren pertsona bat dago. Horrela, kontrola espezializatzea
eta modu eraginkorragoan aurrera eramatea lortzen da.
Eztabaidatzen den arazoa honakoa da: pertsona hori nola motibatu bere kontrol
eginkizuna ondo bete dezan. Pentsa dezakegu kontrolatzailea kontrolatzen duen
pertsona hautatzea, baina horrela kate batean murgilduko ginateke, zeren arazoa
kontrolatzailearen kontrolatzailea inork ez duela kontrolatzen izango
litzateke.
Beharrezkoa da zuzendariak bere kontrol lana modu egokian egiteko zein pizgarri
dituen jakitea. Pizgarri horien arabera, lan gehiago edo gutxiago egingo du
eta, beraz, produktibitatea aldatu egingo da: produktu osoa langileen
ahaleginaren mende dago eta hori zuzendariaren ahaleginaren araberakoa da.
Lana, aisia eta errentaren arteko lehentasunak modu batekoak edo bestekoak
izatearen arabera, langileentzat hobe izango da zuzendaria gehiago edo gutxiago
motibatzen duen ordainketa sistema dagoen lan baldintzetan lan egitea.
Ordainketa sistema motibagarriaren adibidetzat produkzio mailaren araberako
sistema (hondar errenta) har dezakegu.
Kontrolaren bideragarritasuna kontrol kostuaren araberakoa da eta hori, besteak
beste, ondorengo faktoreen arabera aldatzen da:
a) Taldearen tamaina.
b) Kontrolatu beharreko jardueraren izaera.
c) Kontrolatu beharreko jardueraren izaera errepikakorra den ala ez. d)
Produktuaren kalitatea aldatzeko posibilitatea.
e) Kontrol eginbeharrean bertan sortzen diren espezializazio ekonomien
existentzia Fokapen horren barnean, zuzendariaren eginbeharra emaitzak
neurtzea, enpresako parte hartzaileen produktibitatea zaintzea eta ebaluatzea
eta, horrela, parte hartzaileen artean
ordainsari bat banatzea da. Beraz, enpresariaren funtzioak hauek dira:
46
./ Gainontzeko kontratuen alde mankomuna eta zentrala izatea. Enpresa eta
enpresaburua jabetasuna daukaten faktore produktiboen erabilera bateratua
baimentzen dutenak dira.
./ Faktoreen portaera behatzea eta ebaluatzea. Helburua, enpresa osatzen duten
partaideen portaera aprobetxatua ekiditea da.
./ Taldeko partaideen lanaren arabera, partaideak saritzea edo zigortzea; edo
parte hartzaileak talde batetik bestera aldatzea.
Laburbilduz, taldeko produkzioaren teoriak enpresa sistema kontraktual bezala
aztertzen du, baina enpresa horren barne dimentsioa azpimarratuz eta taldeko
produkzio bezala ulertuz. Enpresaren existentzia justifikatzeko orduan, zera
dio: faktoreen produktibitatea neurtzerakoan eta dagokien bezala
ordaintzerakoan kontuan hartu behar da enpresaren efizientzia; izan ere,
sarritan gizabanakoek kooperazioaz aprobetxatzeko interesa izaten dute,
zuzendaritzaren oinarrizko lana jokaera horiek ekiditea delarik. Lan hori
burutzeagatik zuzendariak ordainketa bat jasotzen du. Talde produkzioa aurrera
eramateko edo, berdina dena, faktoreen baterako erabilpena egiteko eta enpresa
existitu ahal izateko, aukera horren kostua (zuzendariaren ordainketa barne
dela) faktore produktibo bakoitza bere jabeak indibidualki erabilita sortzen
diren kostuak baino txikiagoa izan behar du. Horixe baldintza beharrezkoa da,
baina ez da nahikoa: horrekin batera, kontrol kostuetan aurrezki bat gertatu
behar delako.
1.10. Agentzia_Teoria._Enpresa_kontratu_lotura_bezala
1.10.1. Sarrera
Antolaketa gizabanakoen artean kontratuzko elkar harremanak izateko balio duen
tresna legal bezala ulertzeak, zenbait teoria baztertzera garamatza.
Kontratuzko teoriak (agentzia teoria barne) enpresak bere helburuak, filosofia,
kultura eta erantzukizuna izatearen aurka daude; izan ere, erakundeei helburuak
esleitzea merkatuari esleitzea bezain besteko akatsa da: bi errealitate horiek
orekaren bila dabiltzan kontratu harremanen sistemak dira. Enpresak, kontratu
erlazio bezala, ezin ditu helburu propioak eduki; alde kontratatzaileek
(langileek, zuzendariek, akziodunek) baino ez dauzkate
helburuak edo erantzukizuna bezalako atributu indibidualak.
47
Gizabanako ezberdinek helburu ezberdinak izateak arazo berri bat dakar:
agenteen motibazioa zuzendaritza planetik eratortzen diren konpromisoak bete
ditzaten; hierarkiak, pizgarrien sistema baten diseinu eta gainbegiratzearen
bidez, arazoak mugatzen ditu eta gizabanakoen interesak talde interesetara
hurbiltzea bermatzen du.
Beraz, enpresa bertan interesa daukaten pertsonek edo talde ezberdinen arteko
kontratu multzoek osatzen dute. Subjektu horiek guztiek gainontzekoekin
dituzten harremanetan interes_gatazka sumatzen da, horrela alde bietatik
jokabide aprobetxatua izateko aukera dagoelarik. Zuzendaritzak lortu beharrekoa
hau da: lanaren zatiketaren bidez beraien trebetasunak aprobetxatzen dituzten
gizabanakoak koordinaturik eta motibaturik egotea ekintza kolektiboak
bilatutako helburua lor dezaten. Horrek enpresaren kontzepzio berri batera
garamatza: enpresa, harreman kontraktualen sistema bezala, alegia; harreman
horiek produkzio faktore ezberdinen (kapitala, lana, lehengaiak…) jabeen artean
gertatzen dira.
Ikuspegi honen oinarriak bi dira:
! Kontratu harremanak
! Transakzio kostuak minimizatu
1.10.2. Agentzia harremana
[3316_366_enpresa_ekonomia_antolakuntza_eta_zuzendaritza/Image_022.png]
Existitzen diren kontratu teorien artean, Agentzia_Teoria azpimarra daiteke
(Arruñada, 1990). Agentzi harremana honela defini daiteke:
Edozein kontratu zeinetan gutxienez alde bat, agentea, beste aldearentzat
(nagusiarentzat)
zerbait egitera konprometitzen den.
Agentzia teoriak, enpresa, harreman kontraktualak sorrarazten dituen funtzioen
espezializazio prozesu bezala ulertzen du; harreman kontraktualen helburua
espezializaziotik eratortzen diren interesen gatazkak murriztea da. Ondorengo
egitura harremanak bereiz daitezke enpresan:
· Enplegatzaile, enplegatu eta langileen artean dagoen lan harremana.
· Bai enpresa zordun eta bere hartzekodunen artean eta bai enpresa hartzekodun
eta bere zordunen artean dagoen zorpetze harremana.
48
· Akziodun eta zuzendarien artean dagoen zuzendaritza harremana.
· Enpresa eta hondar arriskua jasaten duten subjektu ekonomikoen artean dagoen
harreman enpresariala.
· Enpresa eta bere bezero edo hornitzaileen artean dagoen merkatal harremana.
Horrek enpresaren integrazio bertikal maila zenbatekoa den esango digu:
kontratuak barnekoak edo enpresaz kanpokoak diren heinean.
· Enpresa eta estatuaren artean dagoen harreman politikoa. Harreman horrek
zergapenean, arauketan eta marko kontraktual pribatuaren eraketan eragina
izango du.
· Erlazio horietan interesen gatazkak sortzen dira, alde bietatik jokaera
aprobetxatua izateko posibilitatea existitzen delarik (Palacin, 1977:61).
Ikuspuntu honetan, produkzioak daukan garrantzia ahaztu gabe, enpresan beste
erlazioek duten garrantzia aipatu behar da.
Agentzia teorian ez dira bakarrik kontrol kostuak kontuan hartzen, berme
kostuak ere kontuan izan behar dira; kostu horiek “kontrolatua” den aldeak
ordaintzen ditu bere asmo ona erakusteko helburuarekin.
[3316_366_enpresa_ekonomia_antolakuntza_eta_zuzendaritza/Image_023.png]
Erakundea, eta tartean edozein enpresa, honela defini daiteke (Jensen eta
Meckling, 1976): Gizabanakoen arteko kontratu harreman multzoaren lotura gisa
balio duen tresna legala da.
1.10.3. Agentzia kostuak
Agentzia harreman batean alde bakoitza bere utilitatea maximizatzen saiatuko
denez, bi aldeen interesak bat ez badatoz, gerta daiteke nagusiak ezarritako
helburuak agenteak ez bilatzea edo ez betetzea. Ez betetze arrisku hori dela
eta, alde biek agentzia_kostuak deitutako kostu batzuk jasango dituzte: horien
helburua aldeen arteko gatazka desagerraraztea eta ez betetze posibilitatea
gutxitzea da; hots, azken finean, transakzioa posible egitea.
Agentzi kostu horiek gain hartuz, agentearen portaeran nagusiaren interesekiko
desbideraketarik ez gertatzea bilatzen da, hau da, aldeen arteko gatazka
desagerraraztea eta ez betetze posibilitateak murriztea. Kostu horietako batzuk
nagusiak bere gain hartzen ditu,
beste batzuk agenteak, eta beste batzuk bien artean.
49
A) Kontratu formalizazioari dagozkion kostuak
Agente eta nagusiak kostu horiek beren gain hartzen dituzte kontratuak
diseinatu eta idazteko; horietan egoera multzo mugatu baten barne alde
bakoitzak jasotako betebeharrak zehazten dira. Beraien kontratu harremanean
agente eta nagusiaren artean gertatu daitezkeen gatazka posibleen kasuan,
bakoitzak hartu beharreko betebeharrak dokumentu batean formalizatzen dira.
Formalizazio horren bidez, egoera gatazkatsu multzo baten aurrean dauden
irtenbideak aurreratuz, kontratuaren baldintzak betearazteko baliabide
judizialen barneratzea ekiditen edo errazten da. Formalizazioaren efikazia
arbitrajera edo prozesu judizialera jotzeko eraginkortasunaren araberakoa
izango da.
Hala ere, egoera guztiak zehazteko kontratu perfektu bat eratzea ez denez
posible, formalizazioaren bidez arazoaren zati bat baino ezin da ebatzi.
Legeek kontratazioa erraz dezakete, izan ere, kontratuetan barneratzea
beharrezkoa ez den klausula orokorrak defini ditzakete eta gatazken irtenbide
marko bat ezar dezakete, baina prozesu judizialen geldotasuna eta
jurisprudentziaren desberdintasuna ere kontuan hartu behar dira, kontratuak
betetzen ez dituztenei mesede eginez.
B) Kontrol kostuak
Nagusiak ordaintzen ditu ―kontratua sinatu aurretik edo eta ondoren― agentearen
jarduera zaindu eta positiboki baldintzatzeko asmoz. Gastu horien artean
ondorengoak daude: agentearen hautapen gastuak, gainbegiraketa zuzena, eta
agentearen pizgarri eta sariak.
C) Berme gastuak
Bere portaera hitzartutakoarekin bat etorriko dela (ez dela desbideratuko)
nagusiari bermatzeko, agenteak ordaintzen ditu berme gastuak. Agenteak,
nagusiak berarengan konfiantza izan dezan nahi du. Horretarako, beste irtenbide
batzuen artean, erreputazio bat sortzen baliabideak gasta ditzake.
D) Hondar galera
Kontratuan ezarritakoarekiko agentearen jokabidearen desbideraketak sortzen
duen ongizatearen galera edo kostua, kontratuaren betetze osorako beharrezkoak
ziren
50
formalizazio, berme eta kontrol kostuekin debekatzaileak izatearen ondorio
ekidinezina da hau.
Agentearen konpromiso eta portaera errealaren arteko desbideraketa hondar
galera da.
Gainera, kontrol eta berme kostuak, neurri batean, ordezkagarriak dira beraien
artean. Agentzi kostuen banaketak berme eta kontrol kostuen artean (eta baita
horiek har ditzaketen forma ezberdinen artean ere) edozein produkzio
jardueraren esleipen arau berdinak jarraitzen ditu: hondar galera optimoa den
oreka puntu baterantz jo behar du, hau da, kontzeptu bakoitzean gastatutako
unitate marjinal bakoitzak utilitate berdina ematen du.
[3316_366_enpresa_ekonomia_antolakuntza_eta_zuzendaritza/Image_024.png]
Eskema.-Agentzi kostu motak.
**** Agenteak jasaten dituen kostuak ****
*** Berme gastuak ***
**** Nagusiak jasaten dituen kostuak ****
*** Kontrol kostuak ***
*** Hondar galera ***
*** Kontratuak formalizatzeko kostuak ***
Iturria: Elaborazio propioa
Kostu horien banaketa agente eta nagusiaren artean, orokorrean, dagokion
agenteen merkatuko eskaintza eta eskariaren arteko elastikotasunaren araberakoa
da.
Elkartruke erlazioaren egituraketak gauzatuko ditugun kosteetan eragina izan
dezake.
Agentzia kostuak zein aldek jasaten dituen jakiteko, nagusiak agentearen
portaera aprobetxatua aurreikusten duenaren arabera bi egoera bereiz daitezke:
a. Nagusiak agentearen jokabide aprobetxatua ez badu aurreikusten, nagusiak
kostua jasango du. Kostu hori hondar balioaren galera izango litzateke.
b. Aldiz, aurreikusten bada eta agentea aprobetxatzeko posibilitateaz a priori
jabetzen bada, kostuak kontratu erlazioan eragingo du, beraz eragina aldeen
artean banatuko litzateke.
51
Agentzia kostuak ekidinezinak dira. Kontrol eta berme guztiek kostu bat
daukate, baina existituko ez balira, produkzioaren murriztapenak mozkinak
gehiago jaitsiko lituzke aipatutako kostuek baino. Hori dela eta, edozein
agentzia harremanetako bi aldeei interesatzen zaie, formalizazio, kontrol eta
berme jarduera baliabideak zuzentzea, nahiz eta mundu ideal batean nahiago izan
baliabide horiek zuzenean produkziora bideratzea.
1.10.4. Agentzi harremanean gertatzen diren kasu partikularrak
A) Merkatal harremana
Enpresak hornitzaile eta bezeroarekin mantentzen duen harremana elkarrekiko
agentzia harreman gisa hartu behar da, biak direlako agente eta nagusia aldi
berean.
Bezeroa nagusitzat har daiteke, hornitzaile edo ekoizlea agentea den bitartean,
izan ere,
[3316_366_enpresa_ekonomia_antolakuntza_eta_zuzendaritza/Image_025.png]
azken hori bezeroari produktu edo zerbitzu bat ematera konprometitzen dena
baita.
Bezeroa: Nagusia
 ____________________________________________________________________________
|Ondasuna_edo_zerbitzua_entregatzera_konprometitzen_da|_____________________
|_____________________________________________________|Hornitzailea:_Agentea||
B) Lan harremana
[3316_366_enpresa_ekonomia_antolakuntza_eta_zuzendaritza/Image_026.png]
Lan harremanean agente bat (langilea) ahalegin bat, produktibitate maila bat
edo errendimendu maila lortzera konprometitzen da nagusiarekin
(enplegatzailearekin).
Enpresaria: Nagusia
 ________________________________________________________
|Lan_bat_egiteko_konpromisoa_hartzen_du|_________________|
|______________________________________|Langilea:_Agentea|
52
C) Zuzendari/akziodun erlazioa
Harreman honetan, agentzia teoriaren arabera, akziodun edo jabeak betetzen du
nagusiaren papera, izan ere kapitala jartzen dute. Bere enpresa zuzentzeko
helburuarekin,
[3316_366_enpresa_ekonomia_antolakuntza_eta_zuzendaritza/Image_027.png]
zuzendariarengan erabaki eta autoritate gaitasuna delegatzen du.
Akzioduna: Nagusia
 _________________________________________________
|                   |Enpresaren balioa            |
|___________________|maximotzera_konprometitzen_da|
|Zuzendaria:_Agentea|_____________________________|
KASUAK ETA ARIKETAK
Talde produkzioaren adibidea
[3316_366_enpresa_ekonomia_antolakuntza_eta_zuzendaritza/Image_028.png]
[3316_366_enpresa_ekonomia_antolakuntza_eta_zuzendaritza/Image_029.png]
KASUA
[3316_366_enpresa_ekonomia_antolakuntza_eta_zuzendaritza/Image_030.png]
Irakasle batek lan bat agindu du hurrengo asterako. Lana bakarka edo taldeka
egiteko aukera eman du. Taldeka eginez gero, gehienezko partaide kopurua 4koa
da.
Lana 4 ataletan edo kapitulutan banatzea erraza da. 4 atalak ondo eginez gero,
10 bat lortuko genuke (2,5 puntu kapitulu bakoitzeko).
Lana ondo egiteko, honako hauek dira estimatu ditugun lan orduak, kapitulu
bakoitzeko:
- 4 libururi dagozkien gaiak irakurri (8 ordu)
- Oinarrizko ideiak laburtu (4 ordu)
- Ordenagailuz pasatu (4 ordu)
Lana taldean egiten badugu, egun batean elkarrekin gelditu behar dugu gure
artean gaiak banatzeko (2 orduko batzarra), bakoitzak bere partea egin ondoren
estiloak homogeneizatzeko berriro gelditu behar dugu (4 ordu), eta beste 2 ordu
gauza ezberdinetan pasatuko ditugu (kafea hartzen, berandu datorren norbaiten
zain, asteburuaz hitz egiten…). Lana bakarka egingo bagenu ez genuke denbora
hori galduko.
Nola egin beharko litzateke lana? (Kontuan hartu, partaide bakoitzak portaera
aprobetxatuak izan ditzakeela. Adibidez, bere kapitulua ez egin, kopiatu,…)
53
1. ariketa
[3316_366_enpresa_ekonomia_antolakuntza_eta_zuzendaritza/Image_031.png]
ARIKETAK
[3316_366_enpresa_ekonomia_antolakuntza_eta_zuzendaritza/Image_032.png]
Esan ea hurrengo baieztapen hau egia den, zure erantzuna arrazoituz:
Ekipoan ekoizteko sistema efiziente batek kontrol mekanismo bat behar du,
ekipoko partaideen jarrera oportunistak ekiditeko.
[3316_366_enpresa_ekonomia_antolakuntza_eta_zuzendaritza/Image_033.png]
2. ariketa
[3316_366_enpresa_ekonomia_antolakuntza_eta_zuzendaritza/Image_034.png]
Ventanas Opacas SA enpresa leihoen instalazioan espezializatuta dago eta
Iberdrolako Bulego Eraikuntza berrian leihoak jartzeko kontratatu dute. Cesar
Pelli arkitektuak diseinatu duen eraikuntzak 165 metroko altuera du eta 40
solairu. Agindutako lana lau taldetan banatuko da (bi pertsona egongo dira
talde bakoitzean). Talde bakoitzak pisu bateko leihoak jartzen ditu eta orden
berbera jarraitzen dute talde guztiek. Horri esker, talde bakoitzaren ekarpena
erraz identifikatu daiteke. Talde produkzioaren teoriaren arabera, lan sistema
horren ezaugarriak kontutan izanda: Beharrezkoa eta komenigarria izango
litzateke kudeatzaile bat kontratatzea lana ebaluatzeko eta kontrolatzeko? Zein
izango litzateke kontrol formularik egokiena?
[3316_366_enpresa_ekonomia_antolakuntza_eta_zuzendaritza/Image_035.png]
3. ariketa
[3316_366_enpresa_ekonomia_antolakuntza_eta_zuzendaritza/Image_036.png]
Enpresa batek, bere zuzendari eta erdi mailako arduradunen hezkuntzaz
kezkatuta, horiek formazio kurtso batean barneratzea erabaki du. Prestigio
handiko hezkuntza entitate batek antolatutako Master bat da. Enpresak entitate
horrekin egindako hezkuntza kontratuan klausula gehigarri bat ezarri du: Master
hori egiten duten zuzendariek ez dute titulu edo diplomarik jasoko. Azal ezazu
agentzia kostuen bidez klausula hori ezartzearen arrazoia enpresak egindako
hezkuntza inbertsioaren babesle bezala.
Kontutan hartu beste aukera posible batzuk hezkuntza kurtsoetan enpresa eta
zuzendarien
arteko gatazka konpontzeko orduan.
54
[3316_366_enpresa_ekonomia_antolakuntza_eta_zuzendaritza/Image_037.png]
4. ariketa
[3316_366_enpresa_ekonomia_antolakuntza_eta_zuzendaritza/Image_038.png]
Kafetegi eta taberna batzuetan, zerbitzariek bildutako eskupekoen kopuru guztia
banatu egiten dute guztien artean; beste batzuetan, aldiz, langile bakoitzak
ematen dioten eskupekoa beretzat gordetzen du. Talde produkzio ikuspuntu
batetik, ondorengo ezaugarrien arabera, noiz da interesgarriagoa sistema bat
edo bestea jarraitzea?
– Tabernaren tamaina.
– Tabernan lanean ari diren zerbitzari kopurua.
– Zerbitzarien arteko harremana.
– Terrazan edo barran lan egin.
[3316_366_enpresa_ekonomia_antolakuntza_eta_zuzendaritza/Image_039.png]
5. Ariketa
[3316_366_enpresa_ekonomia_antolakuntza_eta_zuzendaritza/Image_040.png]
Plastiker, EA, industri plastikoak ekoizten eta merkaturatzen dituen Zamudioko
Parke Teknologikoan kokatutako enpresa bat da. 1959an sortutako enpresa hori
1980ko hamarkadan momentu onean zegoen arren, garai hartatik bere egoera
konpetitiboak okerrera jo du. Azken hiru urteetan Plastikerren fakturazioa %35
jaitsi da eta bere merkatuko parte hartzea %15.
Plastikerren egoera okertzen hasi zen Zantik, bere hornitzaile nagusia,
Plastikerrentzat ezinbestekoa den osagai kimiko baten hornikuntza kontratuan
ezarritako baldintzak ez betetzen hasi zenean. Zantik-ek aurrez ezarritako
kalitate baldintzak betetzen ez zituen hainbat hornikuntza egin zituen, akats
horiek ez ziren garaiz detektatu, eta detektatu zirenerako jadanik fabrikatuak
zeuden. Horrela, Plastikerrek bere bezeroekin hitzartuta zituen eskaerei ezin
izan zien aurre egin (izan ere, epe laburrean ezinezkoa izan zitzaion
aipatutako osagai kimikoa hornitzeko gai zen beste hornitzaile bat aurkitzea).
Esperientzia txar horren ondorioz, Plastikerrek hiru bezero garrantzitsu galdu
ditu.
a) Azaldutako kasuan, ez betetze kontraktuala ekiditeko zein agentzia kostu har
ditzake Plastikerrek bere gain?
b) Gaur egun Plastikerrek, bere arazoa konpontzeko helburuarekin, bi aukera
darabiltza
buruan. Horietako bat hornitzaile egoki bat nazioarteko merkatuetan bilatzea
da; izan ere, Euskal Herrian ez du inor aurkitzen osagai kimiko konkretu hori
berme
nahikoarekin hornitzeko gai denik. Beste aukera Plastikerrek berak oinarrizko
osagai
55
kimikoa ekoiztea da, hots, bigarren aukera hori plastikoaren produkzio
prozesuan osagai kimiko horren ekoizpena barneratzean datza. Kontratu
ikuspuntua jarraituz, zein ezaugarri izan beharko lituzke osagaiak Plastikerrek
bere produkzio prozesuan barneratzeko erabakia hartzeko, merkatuan kontratatu
beharrean?
c) Enpresak osagaia bere fabrikazioan barneratzea erabakitzen badu, badaki
kualifikazio
maila altukoak eta materialen erresistentzian eta tentsioan espezifikoak diren
langileen beharra izango duela. Nola banatuko dira enpresaren eta langileen
arteko agentzia kostuak eta bietako zeinek jasango du zatirik handiena?
[3316_366_enpresa_ekonomia_antolakuntza_eta_zuzendaritza/Image_041.png]
6. ariketa
[3316_366_enpresa_ekonomia_antolakuntza_eta_zuzendaritza/Image_042.png]
Bernabe oinetakoak egiten dituen enpresa baten zuzendaria da, eta azkenaldi
honetan ekoizpen arloko eta mantentze arduradunaren arteko gatazkei aurre egin
behar izan dizkio. Orain dela urtebete ustez gainditutako arazo bati aurre egin
behar izan zion. Garai hartan Bernabek ekoizpen arloko arduradunaren hainbat
erreklamazio jasotzen zituen ekipoek pairatzen zituzten etengabeko matxurak eta
geldialdiak zirela eta, horrek zekarren produktibitatearen galerarekin.
Ekoizpen arloko arduradunaren iritziz, horren ondorioz ezinezkoa zitzaien
ezarritako helburuak lortzea, beraien kontrolpean ez zeuden arrazoiak zirela
medio.
Arrazoi horrengatik Bernabek planteatu zuen mantentze lanak espezializatutako
enpresa baten eskuetan uztea. Nahiz eta hainbat enpresa egon funtzio hori
egiteko prest, erabaki bat hartzea zaila egiten zitzaion. Ekoizpen
arduradunaren aburuz, prezioa ez da hornitzaile bat aukeratzeko momentuan
kontuan hartu beharreko aldagai bakarra, zerbitzu hori ematean esperientzia eta
ezagupen mailak zerbitzuaren kalitatea baldintzatzen duten faktore
erabakigarriak baitira.
Erabaki bat hartzeko gai ez zenez momentu hartan, pertsona bat kontratatzea
erabaki zuen, berak izan zezan bere kabuz mantentze lanak egiteko
erantzukizuna. Kontratazioa egiteko hainbat hautagairi elkarrizketak egin
ostean, bat aukeratu zuen eta eskaini zion enpresan parte hartzea hiru
hilabeteko proba epea gainditu ondoren. Aukeratutako langileak,
Bingenek, proposamena onartu zuen.
56
Proba epea gainditu ondoren, Bingen enpresako partaidea da. Pasa den hilabetean
Bernabe eta Bingen elkartu ziren eta adostu zuten Bingen zuzendaritzaren
kontrolpean egongo dela, hau da, ez duela begirale zuzenik izango bere
eguneroko jardunean. Hori dela eta, makinen geldialdiengatik izango diren
denbora galerak hurrengo hiruhilekoan 8 ordu baino gutxiago izango direla
hitzartu zuten, eta horren arabera Bingenen betekizunak ebaluatuko dira.
Lehenengo hilabeterako, sistema horren bidez emaitzak onak izan diren arren,
Bingen eta ekoizpen arlokoen arteko arazoak sortzen hasi dira. Bingenek,
makinetan lan egiten dutenei jarraibideak ez dituztela betetzen leporatzen die;
operarioek aldiz, ezarritako arauek beraien lana eta produktibitatea oztopatzen
dutela azaltzen dute.
Aurreko testuaren arabera, erantzun itzazu ondorengo galderak:
1) Transakzio kostuetan oinarrituz, zeintzuk izango lirateke mantentze lanek
eduki beharko lituzketen ezaugarriak, merkatuan kontratatzea hornitzaile baten
bidez, enpresan integratzea (gertatu den bezala) baino gomendagarriagoa
izateko?
2) Agentzia teorian oinarrituz, zein motako kostuak hartu ditu Bingen langileak
bere gain, enpresarekin duen harremanean onartu duenean hiru hilabetez proga
epean
egotea?
57
2. Gaia - Erabakiak hartzeko prozesua
2.1. Erabaki prozesuaren ikerketaren jatorriak: ikuspuntu behaviorista.
2.1.1. Sarrera
2.1.2. Arrazionaltasun mugatua.
2.1.3. Oreka orokorraren eredua
2.2. Helburuak ezartzeko prozesua eta erabakiak.
2.2.1. Erabaki kontzeptua
2.2.2 Erabaki motak
2.3. Gizakia eta erabakiak hartzea.
2.4. Erabakiak hartzeko prozesua
2.5. Helburuen finkapena, erabaki hartzea egituratzeko modu bezala. HBZ.
2.5.1. Sarrera
2.5.2. Helburuen Bidezko Zuzendaritza (HBZ)
2.5.3. Helburuen Bidezko Zuzendaritzaren abantailak eta desabantailak
2.5.4. Aginte Taula Integrala
AURKEZPENA
Enpresako kideek enpresan parte hartzea erabakitzen dute, banaka lan eginez edo
beste enpresa batetan parte hartuz baino emaitza hobeagoak lortuko
dituztelakoan. Gai honen hasieran aztertuko dugun eskola behavioristak, enpresa
batean parte hartzeko erabakia nola hartzen den aztertzen du, oreka orokorraren
eredua erabiliz.
Eskola behavioristak, erakundeak erabaki-sistema gisa aztertzen ditu. Enpresa
bateko kide guztiek, edozein maila hierarkiakoan daudela ere, erabakiak hartzen
dituzte. Kide horiek hartzen dituzten erabakiek enpresaren portaeran eta
erabakietan eragina dute. Enpresaren portaera ulertu ahal izateko, erabakiak
hartzearen prozesua ulertu egin beharko litzateke. Horregatik, Eskola
Behavioristak erabakiak nola hartzen diren aztertzen dugu.
Gaiaren bigarren zatian, Eskola Neoklasikoak enpresak zuzentzeko garatutako
tresna nagusia aztertuko dugu: Helburuen Bidezko Zuzendaritza (HBZ).
58
Gaiaren helburuak:
- Erabaki prozesuan oinarrituz zuzendaritza prozesua aztertu.
- Enpresa batetan parte hartzeko prozesua nola hartzen den ulertu.
- Erabakiak hartzeko prozesua ulertu, helburuen ezarpenetik hasita, erabakiak
hartu eta praktikan jartzen diren arte.
59
[3316_366_enpresa_ekonomia_antolakuntza_eta_zuzendaritza/Image_043.png]
2.1. Erabaki prozesuaren ikerketaren jatorriak: ikuspuntu behaviorista
2.1.1. Sarrera
Erabakien teoria Herbert A. Simonekin jaio zen. Eskola behavioristan edo
portaera eskolan kokatu dezakegu Simon. Bere obra nagusia eta bere beste lanen
oinarria bere tesia izan zen: "Administrative Behavior." 1975an Ekonomia Nobel
Saria jaso zuen erakundeetako erabaki hartzearen prozesua ikertzeagatik.
Simonek erakundeak erabaki-sistema moduan aurkezten ditu. Erakundeen arlo
garrantzitsuena erabakiak hartzea da. Erakunde bateko partaide bakoitzak era
arrazional eta kontzientean erabakitzen du erakundean parte hartu eta ekitea.
Ikuspegi honetatik, enpresa sistema bat izango litzateke, zeinetan partaide
ezberdinak akzioak eta erabakiak hartzen dituzten. Partaideek erakundean parte
hartzea erabakitzen dute, baldin eta banaka lan eginez baino emaitza hobeagoak
lortzen badute.
[3316_366_enpresa_ekonomia_antolakuntza_eta_zuzendaritza/Image_044.png]
Aurrekoa laburbilduz:
Enpresa erabaki sistema konplexu bat da. Erabaki sistema konplexu horretan,
pertsona bakoitzak kontzienteki eta arrazionalki hartzen du parte, aukera
arrazional edo ez hain arrazionalen artean aukeratuz eta erabakiz.
2.1.2. Arrazionaltasun_mugatua
Eskola behavioristaren arabera, erakunde bateko partaide ezberdinek
"arrazionaltasun mugatuaren irizpidea" jarraituz hartzen dituzte erabaki
gehienak. Arrazionaltasun mugatuaren irizpidea ulertzeko, lehenago Teoria
Ekonomiko klasikoak erabaki hartzaileari buruz zeukan ikuspegia argitu behar
dugu. Teoria Ekonomiko Klasikoaren arabera, erabakitzailea guztiz arrazionala
da. "Gizaki arrazional klasikoa"-ren eredua honako 3 hipotesi hauetan
oinarritzen da:
1. Hautaketarako aukera guztiak "emanak" dira.
2. Aukera bakoitzari dagozkion ondorio guztiak ezagunak dira (3 zentzu
posibleetariko batean).
60
3. Orden arrazionalak konparaketa sailkapen osoa dauka ondorio talde posible
guztietarako (hots, erabakitzaileak erabakitzeko informazio guztia daukanez,
dauden aukeren artean sailkapen logiko bat egin dezake, aukerak hierarkikoki
ordenatu eta haietako bat aukeratzeko)
Hiru hipotesi horiek nekez betetzen dira erakundeetako partaideek hartzen
dituzten erabaki gehienetan. Eguneroko erabaki gehienetan, erabaki hartzaileek
ez dituzte ezagutzen aukera guztiak. Aukera bakoitza aukeratzeak ekar ditzakeen
ondorio guztiak ere ez dituzte ezagutuko. Beraz, erabakitzaileek
errealitatearen eskema sinplifikatuekin hartu beharko dituzte beraien
erabakiak. Erabakitzaileek mugak izango dituzte guztiz arrazionalak diren
erabakiak hartzeko eta “arrazionaltasun mugatua”-n (bounded rationality)
oinarritzen diren erabakiak hartu beharko dituzte.
Arrazionaltasun mugatuaren ereduan, erabakitzaileek ez dute bilatzen erabaki
optimoak hartzea. Erabakitzaileek aukera asetzaileak aurkitzen eta hautatzen
saiatzen dira. Eskola Behavioristaren arabera, erabakitzaileak aukera
asetzaileak aurkitu behar ditu, ez aukerarik hoberena edo optimoa.
Erakundeen portaera, beraien barnean arrazionaltasun mugatuaren irizpidea
jarraituz partaide ezberdinek hartzen dituzten erabakien ondorio izango da.
Erakundeen portaera ulertzeko, Eskola Behavioristak Oreka Orokorraren eredua
planteatzen du.
2.1.3. Oreka_orokorraren_eredua
Erabaki prozesuaren azterketa "oreka orokorraren eredua"-ren bitartez egingo
dugu.
Enpresa baten erabakiak ulertzeko, Eskola Behavioristak lehenago enpresaren
helburuak nola ezartzen diren ulertu behar dugula azpimarratzen du. Eskola
behavioristaren iritziz, enpresako helburuak enpresa eta enpresako kideen
artean ezartzen diren harremanetan oinarritzen dira.
Enpresako partaide guztiek ekarpenak egiten dizkiete enpresari: lana
(zuzendariek eta langileek); dirua (bezeroek); kapitala (akziodunek)…. Aldi
berean partaide bakoitzak
61
ordainketak edo sariak jasotzen ditu antolaketari egin dizkion ekarpen edo
emaniko laguntzaren ordainetan:. soldata (zuzendariak eta langileak); produktu
edo zerbitzua (bezeroak); mozkinak (akziodunak)… Enpresako kide edo partaide
ezberdinak (zuzendariak, langileak, hornitzaileak, bezeroak,…) enpresan
mantenduko dira, baldin eta enpresari egin behar dizkioten ekarpenak jasotzen
dituzten sariak baino handiagoak badira.
Laburbilduz, Oreka Orokorraren ereduan, enpresa eta haren partaideen arteko
erlazioak horrela gauzatzen dira:
1) Partaide bakoitzak ordainketak edo sariak jasotzea espero du, enpresari egin
dizkion ekarpen edo emaniko laguntzaren ordainetan.
[3316_366_enpresa_ekonomia_antolakuntza_eta_zuzendaritza/Image_045.png]
2) Antolaketako partaide bakoitzak bertako parte izaten jarraituko du
eskaintzen zaizkion ordainak edo sariak, eskatzen zaizkion ekarpenen edo
laguntzen bestekoak edo handiagoak diren bitartean.
Ordaina Ekarpenak
3) Enpresak partaideengandik jasotako ekarpenak, beste partaideei ordainduko
dienaren iturri izango dira.
[3316_366_enpresa_ekonomia_antolakuntza_eta_zuzendaritza/Image_046.png]
4) Antolaketari egiten zaizkion ekarpenak honek burutu behar dituen ordainak
sortzeko adina diren artean, enpresak jarraituko du existitzen. Ordainen eta
ekarpenen arteko diferentzia antolaketa soberakina da.
A.S. = EKmax – OR min
Beraz, antolaketak A.S. > 0 behar du. Eta A.S.-ren gaineko negoziazio prozesu
bat ezarriko da partaide guztien artean.
5) Prozesu hau dinamikoa da. Partaide ezberdinek egiten dituzten ekarpen eta
sarien artean dagoen oreka ez da oreka estatikoa, oreka dinamikoa baizik. Oreka
dinamikoak enpresek jasaten duten bilakaera jarraituari egiten dio
erreferentzia. Mugimendu etengabean egon behar dute enpresek, ordainak emateko
erabiliko
dituzten baliabideak jaso ahal izateko.
62
[3316_366_enpresa_ekonomia_antolakuntza_eta_zuzendaritza/Image_047.png]
[3316_366_enpresa_ekonomia_antolakuntza_eta_zuzendaritza/Image_048.png]
[3316_366_enpresa_ekonomia_antolakuntza_eta_zuzendaritza/Image_049.png]
[3316_366_enpresa_ekonomia_antolakuntza_eta_zuzendaritza/Image_050.png]
[3316_366_enpresa_ekonomia_antolakuntza_eta_zuzendaritza/Image_051.png]
.
[3316_366_enpresa_ekonomia_antolakuntza_eta_zuzendaritza/Image_052.png]
Enpresariak
Kapitala
[3316_366_enpresa_ekonomia_antolakuntza_eta_zuzendaritza/Image_053.png]
[3316_366_enpresa_ekonomia_antolakuntza_eta_zuzendaritza/Image_054.png]
Langileak
Lana
[3316_366_enpresa_ekonomia_antolakuntza_eta_zuzendaritza/Image_055.png]
[3316_366_enpresa_ekonomia_antolakuntza_eta_zuzendaritza/Image_056.png]
[3316_366_enpresa_ekonomia_antolakuntza_eta_zuzendaritza/Image_057.png]
[3316_366_enpresa_ekonomia_antolakuntza_eta_zuzendaritza/Image_058.png]
[3316_366_enpresa_ekonomia_antolakuntza_eta_zuzendaritza/Image_059.png]
Dirua ( $ )
Ekoizpena
[3316_366_enpresa_ekonomia_antolakuntza_eta_zuzendaritza/Image_060.png]
Bezeroak
[3316_366_enpresa_ekonomia_antolakuntza_eta_zuzendaritza/Image_061.png]
[3316_366_enpresa_ekonomia_antolakuntza_eta_zuzendaritza/Image_062.png]
[3316_366_enpresa_ekonomia_antolakuntza_eta_zuzendaritza/Image_063.png]
[3316_366_enpresa_ekonomia_antolakuntza_eta_zuzendaritza/Image_064.png]
[3316_366_enpresa_ekonomia_antolakuntza_eta_zuzendaritza/Image_065.png]
[3316_366_enpresa_ekonomia_antolakuntza_eta_zuzendaritza/Image_066.png]
[3316_366_enpresa_ekonomia_antolakuntza_eta_zuzendaritza/Image_067.png]
[3316_366_enpresa_ekonomia_antolakuntza_eta_zuzendaritza/Image_068.png]
[3316_366_enpresa_ekonomia_antolakuntza_eta_zuzendaritza/Image_069.png]
Ekarpenak
[3316_366_enpresa_ekonomia_antolakuntza_eta_zuzendaritza/Image_070.png]
Ordainak/ Konpentsazioak
Antolaketako gizabanakoek beraien ekarpenen eta jasotzen dituzten sarien arteko
balantzea egingo dute antolaketan jarraituko duten ala ez erabakitzeko.
Balantze hori bi aldagairen inguruan egiten da:
A) Antolaketa_Uzteko_Hautemandako_Desioa_(AUHD). Aldagai hori, era berean,
beste bi faktoreren funtziopean dago:
Antolaketako kideek egun jasotzen duten asetasun maila.
Gizabanako hauek antolaketa barnean dituzten etorkizuneko asetasun
posibilitateak.
B) Antolaketa_Uzteko_Hautemandako_Erraztasuna_(AUHE). Bigarren aldagai hau,
gizabanakoek antolaketatik kanpo asetasuna lortzeko dituzten posibilitateen
arabera dago.
Enpresako partaide baten AUHE handiagoa izango da zenbat eta aukera
erakargarriago gehiago izan beste erakunde batzuetan. AUHE kalkulatzeko,
kontutan hartu beharko genituzke erakundea uzteagatik egon daitezken aldaketa
kostuak. Erakundea uzteko posibilitateak altuak direnean eta aldaketa kostuak
baxuak direnean, AUHE altua izango da.
Enpresako partaide ezberdinek, beraien AUHD eta AUHE-ren arabera erabakiko dute
enpresan jarraitu nahi duten ala ez. Partaide ezberdinen AUHD eta AUHE aldatu
egingo dira une ezberdinetan eta, horren ondorioz, partaide horiek enpresaren
helburuetan eta portaeran
eragina izateko gaitasuna aldatu egingo dira.
63
[3316_366_enpresa_ekonomia_antolakuntza_eta_zuzendaritza/Image_071.png]
2.2. Helburuak ezartzeko prozesua eta erabakiak
Behavioristen ikuspuntuz, enpresak bere baitan ez du helbururik. Enpresako
helburuak, bertako kideen arteko negoziazio prozesu jarraiaren ondorio dira.
Behavioristen iritziz, helburuak ez zaizkie partaideei ezartzen (adibidez,
zuzendaritzak ez dizkie helburu batzuk ezartzen langileei). Eskola honen
arabera, enpresako helburuak, enpresako talde ezberdinen arteko negoziazio
baten ondorioz jartzen dira. Talde bakoitza, baldintza hoberenak lortzen
saiatuko da, bere helburuak besteen helburuen gainetik jar daitezela. Era
honetara, partaide talde bakoitzaren negoziazio boterearen arabera ezarriko
dira enpresako helburuak.
Partaide talde bakoitzaren negoziazio boterea aldatzen bada (AUHD eta AUHE
arteko erlazioa), enpresaren helburu sistema ere aldatu egingo da. Hau da,
helburuak talde ezberdinek jartzen dituzte negoziazio prozesuaren bidez, eta
talde bakoitzaren negoziazio boterearen arabera finkatzen dira, baina beti ere
antolaketa mantendu behar dela kontuan izanda, hau da, talde guztiak euren
helburu propioak gutxienez maila minimo batean bete daitezen lortu behar du.
2.2.1. Erabaki_kontzeptua
Orokorrean, erabakitzeak, arazo bat ebazteko edo aurrez finkaturiko helburu bat
lortzeko aukera posibleen artean hautatzea esan nahi du. Hala ere, erabaki-
hartze prozesua antolaketan askoz ere zabalagoa den zerbait da. Honako hiru
pausuak hartzen ditu:
a) Informazio bilaketa
b) Jarraitu beharreko aukeraren hautaketa eta berau martxan jartzea c)
Atzeraelikadura
[3316_366_enpresa_ekonomia_antolakuntza_eta_zuzendaritza/Image_072.png]
Hau da, informazio-erabaki-ekintza-atzeraelikadura prozesu bat da. Definizio
formalagoa hau litzateke:
“Zalantzagarria den zerbaiti dagokion eta denbora une konkretu batean, irizpide
zehatz
baten arabera burutzen den ebazpen ekintza”.
64
2.2.2. Erabaki_motak
Erabakiak irizpide ezberdinen arabera sailka ditzakegu:
 ______________________________________________________________
|Zeren_araberako_sailkapena|Erabaki_Motak______________________|
|Egituraketa_maila_________|Programatuak/Ez_programatuak_______|
|Hierarkia_maila___________|Operatiboak/Taktikoak/Estrategikoak|
|Informazio_maila__________|Ziurtasun/Ziurgabetasun/Arrisku____|
a) Egituraketa mailaren araberako erabakiak
Herbert A. Simonek erabaki programatuak eta programaturik ez dauden erabakiak
ezberdintzen zituen. Erabaki programatuak oso egituratuak dauden,
errepikakorrak diren eta eredu formalizatuen bidez ebatziak izan daitezkeenak
dira.
Programaturik ez dauden erabakiak gutxiago egituratuta daude eta baldintza
berdinetan errepikatzen zailak dira; beraz, beraien ebazpen-prozedura ez dago
estandarizaturik. Programaturik ez dauden erabakiak erabaki bakarrak dira,
lehenago hartu egin ez diren erabakiak. Horren ondorioz, erabaki hauek hartzeko
sormena behar da, bai aukerak bilatzeko bai aukerarik egokiena hartzeko.
b) Hierarkiaren araberako erabakiak
Erabaki estrategikoak maila hierarkiko altuenari dagozkionak dira. Maila
estrategikoko erabakiak epe luzerakoak eta enpresa osoa edo ia osoan eragina
dutenak. Beraz, mota honetako erabakiak ez dira errepikakorrak eta ez dago
beren ebazpenerako prozesu estandarizaturik; horregatik gehienak programatu
gabeak izango dira.
Erabaki taktikoak tarteko mailakoei dagozkie, sail, funtzio edo produktu bati
buruzkoak dira eta erabaki estrategikoek garatzen dituzte.
Erabaki operatiboak, erakundeko maila beherenetan burututako eguneroko jarduera
zehatzei dagozkie. Erabaki operatiboak, erabaki sinpleagoak dira, epe
laburrekoak eta ez
diote antolaketa guztiari eragiten. Programatzen askoz ere errazagoak dira
65
c) Informazio mailaren araberako erabakiak
Erabakia hartzeko aukera eta ondorio ezberdinei buruz dugun informazioaren
arabera hiru egoera mota ezberdindu ditzakegu: ziurtasuna, ziurgabetasuna eta
arrisku egoera.
[3316_366_enpresa_ekonomia_antolakuntza_eta_zuzendaritza/Image_073.png]
2.3. Gizakia eta erabakiak hartzea
Erabakitzailearen ezaugarri pertsonalek eragina daukate erabakietan. Egoera
berdin baten aurrean, bi gizaki arrazional ezberdinak erabaki ezberdinak har
ditzakete.
Pertsonalitatearen ezaugarri ezberdinek erabakiak hartzearen prozesuan eragina
izango dute, besteak beste:
� KUANTIFIKAZIOAREN BEHARRA. Erabakitzaileak kuantifikaziorako gehiegizko
joerara badu, elementu objektiboetan soil-soilik oinarrituko da erabakiak
hartzerakoan. Horrelako erabakitzaile arrazionalek ez dituzte kontutan hartuko
elementu kualitatiboak, irizpide subjektiboak edo intuizioa.
� ZIURGABETASUNAREKIKO TOLERANTZIA..Erabakitzaile batzuek egoera kontrolatzeko
behar handia dute. Ziurgabetasun egoeren aurrean ez dira eroso sentitzen.
Erabakitzaile hauek, ziurgabetasun egoeretan ahalik eta informazio gehien
jasotzen eta ahalik eta faktore gehiago kontrolpean edukitzen saiatzen dira.
Nahiz eta horrelako esfortzu handiak egin, erabaki konplexu batzuetan
(erabakiaren ondorioetan eragina daukaten faktore ugari daudenean adibidez),
ziurgabetasun maila altua mantentzen da. Ziurgabetasunaren aurrean tolerantzia
maila txikia duen erabakitzailea blokeatu egin daiteke, edo erabakia hartzea
gehiegi atzeratu dezake.
� ERANTZUKIZUN GEHIEGI. Pertsona batzuk arduratsuegiak izan daitezke. Pertsona
arduratsuegiek beraien lan eremutik kanpo geratzen diren gertaeretako
erantzukizuna hartzeko joera dute. Horrelako pertsonalitatea daukan
erabakitzaileak erabakiak hartzea geldotu eta oztopatu egin ditzake.
� SEGURTASUN BEHARRA. Pertsonen auto-estima, beldurrak, onespen beharrak eta
gaitasun sozialak erabaki prozesuan eragina duten faktoreak dira. Auto-estima
baxua duen eta beti besteen iritzien menpe dagoen erabakitzaile batek, arazo
gehiago izango
ditu erabakiak hartzerakoan.
66
� ARRISKUAREKIKO EZKORTASUNA.
Pertsona bakoitzak erabakiak hartzeko eta arazoak ebazteko bere era dauka.
Aipatu ditugun bi dimentsioak konbinatuz erabakiak hartzeko mota ezberdinak
sailka ditzakegu:
[3316_366_enpresa_ekonomia_antolakuntza_eta_zuzendaritza/Image_074.png]
Al tua
ZIURGABETAS UNAREKIKO TOLERANTZIA
Baxua
[3316_366_enpresa_ekonomia_antolakuntza_eta_zuzendaritza/Image_075.png]
Arrazionala
KUANTIFIKAZIO
BEHARRA
Intuitiboa
! Zuzendaritza Modua. Eraginkorrak eta logikoak dira. Erabaki azkarrak hartzen
dituzte eta epe laburrari ematen diote garrantzia, eguneroko zereginetan
zentratzen dira.
! Modu Soziala. Aldagai gutxirekin lan egiten dute eta gainera kuantitatiboak
baino kualitatiboak diren aldagaiekin. Pertsonen arteko harreman aspektuetan
zentratzen dira.
! Modu Kontzeptuala. Ikusmen eremu oso zabaleko erabakitzaileak dira, eta
aukera asko aztertzen dituztenak. Epe luzeari ematen diote garrantzia eta
egokiak dira erabaki estrategikoak hartzeko denbora dagoen kasuetarako.
! Modu Analitikoa. Erabaki bat hartzeko garaian informazio kopuru handia behar
dute, aukera eta aldagai (kuantitatibo zein kualitatibo) asko hartzen dituzte
kontutan. Erabaki konplexuetara egokitzeko edo bakarrak diren egoerei aurre
egiteko gaitasuna duten
erabakitzaileak dira.
67
[3316_366_enpresa_ekonomia_antolakuntza_eta_zuzendaritza/Image_076.png]
2.4. Erabakiak hartzeko prozesua
Erabakitze prozesuak gainditu behar dituen atal ezberdinak lautan labur
daitezke:
1. Informazioa biltzea (adimen jarduera): Hartzen diren erabakiek etorkizuneko
egoerei egiten diete erreferentzia, eta egoera hauek normalean ez dira ziurrak.
Ziurgabetasuna egon arren, zenbat eta informazio gehiago jaso (erabakian
eragina duten aldagai ezberdinek iraganean izan duten joerari buruzko
informazioa, aldagai horiek etorkizunean izan dezaketen joerari buruzkoa…),
orduan eta modu egokiagoan aurreikusi ahal izango dugu etorkizuna eta egokiagoa
izango da gure erabakia.
2. Modelizazioa: Informazioa sistematizatu eta erabaki prozesuan eragiten duten
aldagai ezberdinen arteko erlazioak zeintzuk diren ulertu. Aurreko atalean
bildutako informazio guztia berrantolatu eta egituratu egin behar da (erabaki
aukera posibleak identifikatu; aukera bakoitzak zer nolako emaitza posibleak
ekar ditzaken ebaluatu; aukera bakoitzak ekar ditzaken ondorioak zein faktore
ez kontrolagarriren menpe dauden zehaztu….)
3. Aukeratu: Aukera baten hautaketa eta bere ezarpena. Aurreko informazioarekin
eta aurrez ezarritako erabaki irizpide bat jarraituz, proposaturiko aukeretako
bat hautatu eta burutu beharko dugu.
4. Kontrol atala: Erabakia martxan jartzearen ondorengo emaitzak aztertzean
datza. Hasiera batean aurreikusitakoarekiko desbideratzeak zeintzuk izan diren
eta zergatik gertatu diren ikusi behar de. Informazio honek etorkizuneko
erabakietarako balioko digu eta, ahal den
neurrian, akatsak zuzentzeko ere.
[3316_366_enpresa_ekonomia_antolakuntza_eta_zuzendaritza/Image_077.png]
2.5. Helburuen finkapena, erabaki hartzea egituratzeko modu bezala. HBZ
2.5.1. Sarrera
Edozein erabaki prozesu ezarri aurretik garbi izan behar dugu zeintzuk diren
erabaki horrekin bilatzen diren helburuak. Bilatzen diren helburuek erabaki
prozesuaren egokitasuna neurtuko
68
dute; helburu hauen lorpen mailak, harturiko erabakiak zuzenak izan direnentz
frogatzen lagunduko digute.
Helburuak lagungarriak eta eraginkorrak izateko, honako baldintza hauek bete
behar dituzte: Neurgarriak, Eskuragarriak, Erronka edo desafio bat suposatzea,
Aldi baterakoak eta Zehatzak izatea1.
Gai honetan zehar aipatu dugun moduan, enpresa osatzen duten gizabanako
ezberdinek helburu ezberdinak dituzte. Batzuetan, enpresako partaide batzuen
helburuak beste batzuen helburuen kontra joan daitezke. Hala ere, ez dugu
ahaztu behar enpresa baten arrakasta lortzeko modu bakarra ekintza guztiak
norabide berean zuzentzea dela. Horregatik, beharrezkoa da gizabanako bakoitza
besteekiko modu koordinatuan aritzea. Sail eta partaide bakoitzaren helburuak
enpresaren helburu orokorrekin era egokian lotuta badaude, helburu partzialak
betez helburu orokorrak betetzea lortzen da. Era honetan norbanako bakoitzaren
helburu partikularrak betetzeak, enpresaren helburu orokorrak lortzen laguntzen
du. Enpresa kudeatzeko modu hori Helburu Bidezko Zuzendaritza (HBZ) bezala da
ezaguna.
2.5.2. Helburuen_Bidezko_Zuzendaritza_(HBZ)
[3316_366_enpresa_ekonomia_antolakuntza_eta_zuzendaritza/Image_078.png]
HBZ (Helburu Bidezko Zuzendaritza) Peter Druckerrek sortu zuen The Practice of
Management (1954) liburuan. Peter Drucker Eskola Neoklasikoaren barnean
kokatzen da. Eskola honek praktikari eta emaitza zehatzen lorpenari ematen die
garrantzirik handiena. Druckerrek dioenez:
“HBZ Plangintzarako eta ebaluaketarako parte-hartze teknika bat da. Horren
bidez zuzendariek eta langileek, batera, lehentasunezko aspektuak zehazten
dituzte. Aspektu horiek termino neurgarrietan adierazten dituzte eta epe
konkretu batean lortu beharreko helburuak finkatzen dituzte. Bakoitzari
dagokion lana zehaztu eta egindako lanaren jarraipen sistematikoa egiteko modu
bat ere ezartzen dute, behar denean
zuzenketak egin ahal izateko”.
[3316_366_enpresa_ekonomia_antolakuntza_eta_zuzendaritza/Image_079.png]
1 Gaztelaniaz eta Ingelesez arau nemoteknikoak daude helburu egokiak nolakoak
izan behar diren gogoratzeko. Horrela, gaztelaniaz helburuak MARTE (Medibles,
Alcanzables, Retadores, Temporales, Específicos) izan behar direla esaten da.
Ingelesez, berriz, helburuak SMART (Specific, Measurable, Attainable, Realistic
and Time Limited) izan behar direla.
69
Testuinguru honetan, Peter F. Druckerrek HBZ planteatzen du. Hurrengo honetan
datza: Antolaketa, bere osotasunean, helburu batzuk betetzearen arabera
egituratzen da. Hau da, maila bakoitzean kokaturiko pertsona bakoitzak badaki
zer espero den berarengandik, zeintzuk diren bete beharreko helburuak eta
helburu orokorrari zein modutan laguntzen dion. Enpresa osorako balio duten
helburu orokor batzuk zehaztean datza, baina baita helburu orokor horiek
lortzen laguntzen duten maila ezberdinetan bete beharreko helburu partikular
batzuk zehaztean ere.
Sistema hau, modu hierarkizatuan, orokorretik partikularrera doazen helburu
batzuk ezartzean datza; gainera, helburuak honako ezaugarri hauek eduki behar
dituzte:
Koordinatuak eta beraien artean bateragarriak izan behar dute. “Xedeak-bideak”
kate baten barnean joan behar dute.
Agintarien eta langileen partaidetza egon behar du helburuen ezartzerakoan.
Sistemak funtziona dezan helburuen lorpen maila kontrolatu beharko da, eta
horretarako termino zehatzetan, neurgarrietan eta ezarritako denbora epeetan
adieraziak egon behar dute.
Laburbilduz, maila bakoitzean helburu batzuk zehazten dira, zeinak enpresaren
helburu orokorraren menpe dauden. Helburu orokor horien finkapenean maila
goreneko agintariek eta langileek parte hartzen dute. Honela, langile talde
bakoitzak erantzukizuna duen antolaketa mota deszentralizatuago bat sortzen da,
kontrola ere erraztuz.
Sistema honek, era berean, deszentralizazioa bultzatzen du. Behin helburuak
adostuta, zuzendariek boterea delegatzen dute eta langileek askatasun handia
daukate helburu horiek lortzeko nahi dituzten bideak erabiltzeko2. Ez dago lan
egiteko era hainbeste kontrolatu beharrik. Lorturiko emaitza soilik
kontrolatzen bada, ez emaitza hori lortzeko prozesua,
kontrol prozesua nabarmenki arintzen da eta kontrol kostuak gutxitzen dira.
Norbanako
[3316_366_enpresa_ekonomia_antolakuntza_eta_zuzendaritza/Image_080.png]
2 Hewlet Packard izan zen Helburuen Bidezko Zuzendaritza aplikatzen enpresa
aitzindaria. HPko sortzailea David Packard-ek horrela goraipatzen du HBZ-a eta
eredu honek dakarren deszentralizazioa: “No operating policy has contributed
more to Hewlett-Packard’s success than MBO. MBo is the antithesis of management
by control. The latter refers to a tightly controlled system of management of
the military type … Management by objectives, on the other hand, refers to a
system in which overall objectives are clearly stated and agreed upon, and
which gives people the flexibility to work toward those goals in ways they
determine best for their own areas of responsibility. (David Packard)”
70
bakoitza libreki aritu daiteke, beti ere ezarri zaizkion helburuak lortzen
baditu. Askatasun honek, erabakiak hartzerakoan autonomia edo burujabetasun
handiagoa dakar (deszentralizazio handiagoa).
Helburuen Bidezko Zuzendaritza ondo funtzionatzeko, honako baldintza hauek bete
behar dira:
· SAIL BAKOITZERAKO HELBURUEN FINKAPENA. Antolaketako helburuetatik abiatuz
sekzio edo sail bakoitzerako helburuak finkatzen dira. Helburu bidezko
zuzendaritzak helburu orokorrak eta partikularrak finkatzea suposatzen du,
pertsona bakoitzak badakielarik berarengandik zer espero den eta azken
helburuari zenbateraino laguntzen dion.
[3316_366_enpresa_ekonomia_antolakuntza_eta_zuzendaritza/Image_081.png]
· HELBURUEN ARTEKO ELKAR ERLAZIOA. Helburu partzialak enpresaren helburu
orokorren arabera finkatuko dira. Honela, maila bateko helburuak maila bat
goragokoekin eta maila bat beheragokoekin erlazionaturik daude, eta baita sail
ezberdinetakoekin ere. Helburu horiek gutxienez bateragarriak izan behar dute,
eta bateragarriak izateaz gain osagarriak badira, hobeto.
· HELBURUEN EZARPEN BATERATUA. Druckerrek helburuak finkatzean zuzendarien eta
langileen arteko adostasuna azpimarratzen du. Arlo bakoitzeko arduradunak eta
bere nagusiak helburuen ezarpen eta finkapen prozesuan parte hartu behar dute.
Helburuen ezarpenean langileak parte hartzen badu, helburuak eskuragarriak edo
errealistak izango dira, eta langileak helburuekiko konpromiso handiagoa
edukiko du.
· NEURKETAREN ETA KONTROLAREN GARRANTZIA. HBZk neurgarritasunari, neurriari eta
kontrolari ematen die garrantzia. Beharrezkoa da lortutako emaitzak neurtzea
eta espero ziren emaitzekin alderatzea. Helbururen bat neur ezin badaiteke,
bere emaitzak ezingo dira neurtu eta beraz, ezingo dugu ebaluatu. Helburuak,
nola orokorrak hala partzialak, argi eta garbi zehazten direnean soilik da
posible neurketa zehatza.
· PLANEN EBALUAZIO, ERREBISIO ETA BERZIKLAKETA JARRAIA. Planak testuinguru
mugatu batean garatzen dira. Betetzen direnean eta ez direnean betetzen
arrazoiak aztertu behar dira, helburu berriak finkatzeko edo daudenak
aldatzeko.
71
2.5.3. Helburuen_Bidezko_Zuzendaritzaren_abantailak_eta_desabantailak
HBZ enpresa askotan erabiltzen da mundu mailan, abantaila_ugari aurkezten
baititu:
0 Langilegoaren motibazio maila handiagoa. HBZ sistemarekin, langileak argi
izango du zeintzuk helburu lortu behar dituen. Horrekin batera, bere lanaren
emaitzaren ezagutza zehatza ere emango zaio. Helburuei eta emaitzei buruzko
informazioa izatea motibagarria izan daiteke., Langileak helburuen ezarpenean
parte hartzen badu, motibazioa eta konpromisoa handiagoak izango dira
(langileak maila goreneko motibazio beharrak asetzeko aukera izango du).
0 Auto-kontrola baimentzen du. Helburu garbiek eta arduradunaren eta bere
nagusiaren artean adostutako helburuek, norbanako bakoitzaren auto-kontrola
baimentzen dute. Langile bakoitzak badaki zer den enpresak lortu nahi duena,
zer den berari eskatzen zaiona eta zeintzuk diren bere erantzukizunak.
Horregatik, benetan konprometituko da bereri dagokiona betetzen.
0 Antolaketa hobekuntzak. Langileek planifikazio eta helburuen ezarpen lanak
egin behar dituzte, enpresaren planifikazio gaitasunak hobetuz. Horrez gain,
boterea deszentralizatzea eta lan egiteko eratan askatasun gehiago ematea
dakar.
0 Langileen gaitasunak hobeto aprobetxatzen dira. Maila guztietan langileen
parte- hartze aktiboa bultzatzen duen sistema honek posible egiten du langileek
osatzen duten informazio iturri baliotsua aprobetxatzea. Normalean langileek
beraien zereginen ezaugarriak eta mugak hoberen ezagutzen dituztenak dira.
Ezagupen horiek baliotsuak izan daitezke helburuen finkapen egokia egiteko.
Abantaila asko izan arren, eta enpresa askotan erabilia izan arren, HBZ-
k kritika_asko jasan ditu. Kritika gehienak, HBZ sistemari berari baino HBZren
ezarpen oker bati dagozkie:
� Helburuak ezartzerakoan akatsak. HBZren balio erreala helburuak ezartzerakoan
eta garatzerakoan langilearen parte-hartzean datza. Helburuak zuzendaritzak
finkatzen baditu, langileek parte hartu gabe, langileek helburuen kontra egin
dezakete.
� Beste batzuetan, bete beharreko helburuak langilearen jarduera eremu barnean
ez daude.
72
� Helburuen lorpena ebaluatzeko sisteman akatsak. Helburuen lorpena
ebaluatzerakoan, zuzendari eta langileen arteko desadostasunak egon daitezke.
Emaitzen ebaluazioa, zuzendariek eta langileek era bateratu baten egin behar
dute.
� Erakunde batzuetan (Administrazio Publikoan esate baterako) HBZ sistemak ez
daukate eragin handia langileen soldatan. Helburuen lorpena soldatarekin
loturik ez dagoenean, langileen konpromisoa HBZ-sistemarekin txikiagoa izan
daiteke. Soldatak helburuen lorpenarekin oso lotuta badaude, aldiz, langileen
konpromisoa handia izango da neurtzen diren helburuekiko, baina ez dute
esfortzu handirik egingo neurtzen ez diren eta saritzen ez diren jardueretan.
� HBZ “irtenbide magikoa” dela pentsatzea. HBZ enpresa egituratzeko modu bat
da, baina, sistema hori ezarri aurretik, enpresan oinarrizko arazoak badaude
(postuen diseinu okerra, pertsonalaren motibazio falta), HBZren garapen
egokirako lehenengo arazo horiek konpondu beharko dira. Arazoak ezin ditugu
teknika berri batez ezkutatu.
2.5.4. Aginte_Taula_Integrala
Aginte-taula integrala, Helburuen Bidezko Zuzendaritzaren eguneratzea da aldi
handi baten.
Aginte-taula integrala erakunde bateko kudeaketa modu osotu batez zehaztu,
bideratu eta ebaluatu egiten duen metodo eta agiri bat da. Robert S. Kaplan eta
David Norton kudeaketa adituek 1992 urtean proposatu zuten Aginte Taula
Integrala, eta geroztik mundu osoko enpresa askotan funtsezko kudeaketa tresna
bilakatu da.
Enpresaren errendimendua ebaluatzerakoan kontuan izan behar diren osagai
guztien integrazio egokia eskaintzen du Aginte Taula Integralak. Enpresa bateko
zuzendariei negozioaren ikuspegi azkar eta osoa eskaintzen dien adierazle
multzoa da.
Aginte Taula Integralak negozioa lau ikuspuntutatik aztertzeko informazioa
ematen du:
a) Bezeroen ikuspuntutik. Enpresaren jarduera bezeroen ikuspuntutik nolakoa da.
Bezeroen asebetetze maila jakiteko datuak (nola baloratzen du bezeroak jasotzen
duen kalitatea, itxaronaldi denbora, errendimendua, kostua…)
b) Barne prozesuen ikuspuntua.
73
c) Berrikuntzaren eta ikaskuntzaren ikuspuntua. Enpresak berritzeko eta
ikasteko duen gaitasunak zeintzuk diren jakiteko adierazleak.
d) Finantza ikuspuntua. Finantza-errendimenduko neurriak (errentagarritasuna,
hazkundea, akziodunentzako balioa…)
Lau ikuspuntu horiei buruz aginte-taulak honako atal hauek izaten ditu:
erakundeko xede eta estrategiak, horretarako zehaztutako helburuak, helburu
horietarako neurriak eta ekintzak eta hasiera eta amaiera jakineko ekimenak
[3316_366_enpresa_ekonomia_antolakuntza_eta_zuzendaritza/Image_082.jpg]
Ekitaldi baten ondoren, neurriak eta ekimenak burutu eta helburuei buruzko
adierazleak kalkulatzen dira, erakundeko kudeaketaren kontrolari ekiteko.
[3316_366_enpresa_ekonomia_antolakuntza_eta_zuzendaritza/Image_083.png]
KASUAK
[3316_366_enpresa_ekonomia_antolakuntza_eta_zuzendaritza/Image_084.png]
1. kasua
[3316_366_enpresa_ekonomia_antolakuntza_eta_zuzendaritza/Image_085.png]
Aztertu pertsona baten lan baldintzei buruzko negoziaketa boterea nola garatzen
den bere bizitzan zehar. AUHD (Antolaketa Uzteko Hautemandako Desioa) eta AUHE
(Antolaketa
74
Uzteko Hautemandako Erraztasuna) kontzeptuen bidez egin analisia, hau da, bi
faktore horiek osatzen dituzten elementuak desberdindu eta haien garrantzia
denboran zehar aztertu.
Hiru momentu kontutan hartu: graduatu berria (23 urteko adina, esperientziarik
gabe baina graduatu mailako hezkuntzarekin), urte batzuk pasatu ondoren (30
urte, esperientzia eta hezkuntzarekin); adin heldua (40 urte, esperientzia
handiarekin).
Hiru egoera horientzat lan eskaintza bera aztertu: “Banku ezagun bateko
leihatilan lan egiteko urte baterako kontratua. Soldata: 1400 euro hilero”
[3316_366_enpresa_ekonomia_antolakuntza_eta_zuzendaritza/Image_086.png]
2. kasua
[3316_366_enpresa_ekonomia_antolakuntza_eta_zuzendaritza/Image_087.png]
“Iparraldeko Egiturak” enpresa (bere organigrama ondoko grafikoan ikus
dezakegu)
[3316_366_enpresa_ekonomia_antolakuntza_eta_zuzendaritza/Image_088.png]
kudeaketa plan bat eratzen ari da 2011-2015Plan estrategikoaren barne aurkitzen
den hurrengo denboraldirako.
Zuzendar i Or okorra
Finantza
Zuzendaria
Gi za Baliabideen
Zuzendaria
Merkatal
Zuzendaria
Ekoizpen zuzendaria
Zuzendari Teknikoa
Proi ektuak
Informazio sistemak
A l urraldeko nagusia
Marketin
Erosketak
Kalit atea
Kont abilitat ea
B lur ral deko nagusia
Lantegia
Mantenimendua
B lur ral deko nagusia
B lur ral deko nagusia
Munt aia
Prozesua
Hau dela eta, Zuzendari Orokorra Merkatal Zuzendariarekin batzartu da 2012.
urteko
helburuak ezartzeko asmoz.
75
Nahiko dezepzionatuta daude aurreko urteko emaitzekin eta sistemaren
baliagarritasuna zalantzan jartzen ari dira. Agian sistemak ez ditu behar
bezalako pizgarriak eskaintzen eta beharrezkoa litzateke helburu
handinahikoagoak ezartzea.
Aurreko urtean ere bi zuzendariak batzartu ziren 2011ko plana diseinatzeko.
Zuzendari Orokorraren helburua argia izan zen: aktiboen balioaren gaineko
%10eko errentagarritasun ekonomikoa lortu nahi zuen. Helburu hau bateragarria
izan behar zen 0,4ko zorpetze ratio batekin (Z/BP).
Merkatal Zuzendariaren esanetan, honek 5,7 milioi euroko fakturazioa izatera
behartzen zituen (aurreko urtekoa baino %7 handiagoa), beraz, salmentak ematen
ziren 4 lurraldeen artean modu ekitatiboan banatu ziren, bakoitzaren salmenta
helburuak 1.457.455 eurotan ezarri zirelarik. Helburu hauek motibatzaileago
egiteko eta badaezpada, desbideratze negatiboak emateko beldurrez, azkenean
lurralde bakoitzeko ezarritako salmenta helburuak
1.600.000 eurotan izan ziren. Marketin sailari esleitutako gastuak mantendu
egin ziren.
Modu berdinez, ekoizpen departamentuari ezarritako helburua, urte hasierako
%5ko akastun produktuak %4ra jaistea izango da, izan ere, honek kostuen
aurrezki garrantzitsua suposatuko luke. Kostu finkoak jaisteko asmoz, zerbitzu
teknikoen departamentuko aurrekontua jaitsi zen, honela mantentze gastuak,
kalitate inspekzio eta prozesuen hobekuntza arloen esleipena
%5ean jaitsi zen.
Erosketa departamentuko helburuak ekoizpen zuzendariak ezarriko zituela erabaki
zuten, izan ere, bere arazoetatik hurbil aurkitzen denez, aurrekontua modu
zehatzagoan ezar lezake. Askatasun osoa eman zioten lan honetarako eta ez
zioten bide edo jarraipenik ezarri. Ekoizpen zuzendariari posible eta zuzen
iruditu zitzaion materialen bataz besteko erosketa prezioa %10ean jaistea. Hau
lortzeko modua hornitzaileek eskaintzen dituzten bolumen handiagatiko
deskontuak aprobetxatu behar dira.
Urte amaieran Zuzendari Orokorra eta Merkatal Zuzendaria berriro elkartu dira
eta lortutako emaitzetan emandako desbideratzeak 360.000 eurotan baloratu
dituzte. Desbideratze honen arrazoiak aztertzerakoan konturatu dira C
lurraldeak 1.600.000 eurotako salmentak lortu
dituen bitartean, gainontzeko lurraldeek ez dutela beraien helburua lortu.
Bereziki B
76
lurraldeak arazo ugari izan ditu eta oso azpitik gelditu da, fakturazio
bolumena 1.000.000koa izan delarik. Saltzaileen errotazioa bereziki altua izan
da lurralde horretan, beraietako lauk urte erdi inguruan enpresa utzi dute.
Ezarritako helburuak lortzeko gaitasun eza dela eta beraien ordainketa gutxitua
izan zelako alde zuten enpresatik.
Akastun produktuen jaitsieraren helburua ez da lortu, pieza akastunen
zenbatekoa %4,6koa izanik. Urtez urte nahiko hobekuntza handiak eman izan dira
kalitatearen hobekuntzan, urte hau izan delarik arlo honetako okerrena.
Erosketa departamentuak ere ezin izan du bere helburua lortu, justifikazioa
ondorengoa izan delarik: dolarraren balioaren igoera dela eta materialen
prezioaren bat-bateko igoera eman da. Hala ere, zuzendaritza ez da ados agertu
azalpen honekin, uste baitu helburu bat ezartzen denean bete beharra dagoela.
Gainera gastu finantzarioak igo egin dira eta nahi baino portzentaje handiagoan
jo behar izan da kanpo finantza iturrietara, beraz, finantza departamentuan ere
azalpenak eskatu dira.
Egoera honek egonezina sortu du zuzendaritzan eta hurrengo urterako helburuen
ezarreran gogorragoa izateko prest dago. Enpresako komitea ere ez dago bat ere
pozik, izan ere, langileen diru sarrerak jaitsi egin dira, ordainketa asko
helburuen betetzearekin zuzenki erlazionatuta zeudelako.
Identifika itzazu “Iparraldeko Egiturak” enpresan sortutako arazoen arrazoi
posibleak.
77
3. Gaia - Erabaki hartzea ziurtasunik gabeko egoeran
3.1. Erabakiak hartzeko prozesuaren modelizazioa
3.1.1 Eredu matematikoen beharra kudeaketan
3.1.2 Erabakia osatzen duten elementuak eta adierazpena
3.2. Erabakiak ziurgabetasun egoeran
3.3. Erabakiak arrisku egoeran
3.3.1. Definizioa eta arriskuaren neurria
3.3.2. Erabaki irizpide klasikoak arrisku egoeran
3.3.3. Erabaki zuhaitzak
ERABAKI ZUHAITZAK: ARIKETAK
AURKEZPENA
Gai honetan erabakiak hartzeko teknikak garatzen dira. Teknika horiek
errealitatea sinplifikatzen duten eredu matematikoetan oinarritzen dira.
Daukagun informazio mailaren arabera, tresna bat edo bestea erabiliko dugu.
Horrela, bi egoeretan erabiltzeko tresnak garatuko ditugu: ziurgabetasun
egoeretan erabiliko direnak (ez dakigunean naturaren egoera bakoitzari dagokion
probabilitatea) eta arrisku egoeretan erabiliko direnak (naturaren egoera
bakoitza gertatzeko probabilitatea dakigunean).
GAIAREN HELBURUAK
· Arazoak konpontzeko buru-eskema bat modelizatzea.
· Erabakitzeko irizpideak eta tresna zehatzak garatzea, kuantifikatu daitezkeen
erabakietan aplikatzeko.
· Informazioak kostua daukanean, erabaki bat hartzeko orduan, informazio
gehiago bilatzea merezi duen baloratzea.
· Kuantifikatu ezin daitezkeen erabakietan erabiltzeko eredu bat finkatzea.
78
3.1. Erabakiak hartzeko prozesuaren modelizazioa
3.1.1. Eredu_matematikoen_beharra_kudeaketan
Nahiz eta erabaki prozesua konplexua izan eta aztertu beharreko aldagaiak asko
izan, erabaki batzuk kuantifikatu egin daitezke eta, ondoren, eredu
matematikoen bidez adierazi ere bai. Mota horretako erabakiak, gehienbat,
programagarriak eta mailarik baxuenekoak dira.
Teoria matematikoa enpresako egoera errealak simulatzeko gaitasuna daukaten
eredu matematikoak eratzen saiatzen da. Eredu matematikoen helburua
etorkizuneko egoerak simulatzea da, horiek gertatzeko probabilitatea eta
emaitzak ebaluatuz.
Eredu matematikoen erabilgarritasunik handienak hauek dira:
� Errealitateari egiten zaizkion sinplifikazioei esker, beste edozein modutan
ebaluatzea ezinezkoa izango litzatekeen egoera erreal konplexuak manipulatzea
baimentzen dute.
� Matematikek, ahozko deskribapenen bidez lortuko litzatekeena baino zehaztasun
handiagoko deskribapena lortzen dute.
� Azkenik, eredu matematikoek arazoan eragina daukaten faktore desberdinen
arteko harremanak agerian uzten dituzte.
Baina, erabakia hartzeko helburuarekin, eredu matematiko bat garatzean akatsak
ere egin daitezke:
! Aldagai garrantzitsu eta adierazgarriak baztertzea.
! Aldagaien arteko harremanak definitzean errakuntzak egitea.
Ereduak txarto zehaztuz gero lortzen diren emaitzak okerrak izango dira,
errealitatearen sinplifikazioa benetako errealitatetik urrundu egiten delako.
Eredu matematiko bat aplikatzean gerta daitekeen beste akats bat hura praktikan
jartzerako orduan izaten da. Eredu matematiko bat aplikatzeak haren mugak
ezagutzea eskatzen du. Eredu matematiko jakin bat erabilgarria izan daiteke
baldintza jakin batzuetan, baina baldintzak aldatzen badira, eredua ez da
baliagarria izango.
Erabakitzaileari abisu bat eman behar zaio. Enpresa ez da eredu kuantitatiboen
menpe egon behar. Ereduak lortzen dituen ondorioak beti dauka akats maila bat,
egindako sinplifikazioa
79
dela eta; proposatutako ebazpena onargarritzat hartzeko, akats maila zenbatekoa
den ebaluatu behar da.
Gainera, eredu batek barne har ditzakeen aldagai kuantitatiboez gain, aldagai
kualitatiboek ere azken emaitzan eragina izan dezakete.
Ekidin beharreko muturreko jokaera bi daude: bata faktore kualitatiboak kontuan
ez hartzea da, neurtu ezin direlako; eta, bestea, eredu kuantitatiboek faktore
kualitatiboak barneratzen ez
[3316_366_enpresa_ekonomia_antolakuntza_eta_zuzendaritza/Image_089.png]
dituztelako baliorik ez daukatela uste izatea da.
Eredu matematikoek balio handia daukate, baina mugekin, hau da, azkenean
hartuko den
erabakiaren orientazio gida bezala hartu behar dira.
3.1.2. Erabakia_osatzen_duten_elementuak_eta_adierazpena
Erabaki bat jokabide posible ezberdinen artean hartutako aukera arrazional eta
kontziente bat da, aurretiaz ezarritako helburu bat lortzeko asmoarekin.
Jokabide posible ezberdinei aukerak deituko diegu. Aukera posibleen artean bat
hautatuz erabaki bat hartzen dugunean, ondorioak edo emaitzak sortzen dira;
ondorio horiek aldagai ez kontrolagarrien jokaera jakin baten menpe daude, hau
da, naturan indarrean dagoen egoera jakin baten menpe.
Beraz, erabaki egoera bateko oinarrizko elementuak ondorengoak dira:
� Aukerak: Enpresarentzat kontrolagarriak diren aldagaiak; erabakitzaileak
horien artean aukera dezake.
� Naturaren egoerak: Enpresan ziurgabetasun ekonomikoa sorrarazten duten
aldagai ez kontrolagarriak dira. Enpresaz kanpoko aldagaiak dira; enpresak ez
dauka aldagaiotan eraginik edo, izatekotan, oso eragin txikia dauka.
Bai aukerak eta bai naturaren egoerak argi eta zehatz definitu behar dira, eta
elkarrekiko baztertzaileak izan behar dute.
� Probabilitateen aurreikuspenak: Erabakitzailearen esperientzia eta iritziaren
arabera (probabilitate subjektiboa) edo datu historikoetan oinarrituz
(probabilitate objektiboa), naturaren egoera bakoitza gertatzeko
probabilitatea. Naturaren egoera guztien probabilitateen baturak 1 izan behar
du.
� Baldintzatutako emaitzak: Aukera jakin bat egitean eta naturaren egoera
konkretu bat
gertatzean sortzen den emaitza. Beti dira kuantifikagarriak eta denbora
horizonte
80
berdina daukate. Aukera jakin batek eta naturaren egoera konkretu batek
baldintzatutako emaitza bakar bat sortuko dutela suposatuko da.
� Erabaki irizpidea: Aukerarik efikazena edo eraginkorrena hartzeko irizpide
ezberdinak daude.
Erabaki prozesua “erabaki matrizea”ren bidez sintetizatuko dugu. Aukera jakin
batek eta naturaren egoera konkretu batek baldintzatutako emaitza bakar bat
sorrarazten badute,
[3316_366_enpresa_ekonomia_antolakuntza_eta_zuzendaritza/Image_090.png]
ondorengo erabaki matrizea izango dugu:
Ai
Ej A1 A2 An
Pr(E1) E1
Be11 Be12
Be1n
Pr(E2) E2
Be21
Be22 Be2n
Pr(Em) Em
Bem1 Bem2 Bemn
Ej: j. naturaren egoera
Ai: i. aukera
Pr (Ej): j. naturaren egoera gertatzeko probabilitatea
Beij: i aukera hautatzen badugu eta j naturaren egoera gertatzen bada, lortzen
den emaitza.
[3316_366_enpresa_ekonomia_antolakuntza_eta_zuzendaritza/Image_091.png]
Beij aukera eta naturaren egoeren araberako funtzioa da. Baina aukerak
kontrolagarriak
direnez enpresarentzat, ziurgabetasuna “naturaren egoerek” bakarrik eragiten
dute.
81
[3316_366_enpresa_ekonomia_antolakuntza_eta_zuzendaritza/Image_092.png]
1. Ariketa
[3316_366_enpresa_ekonomia_antolakuntza_eta_zuzendaritza/Image_093.png]
Inbertitzaile txiki batek lokal bat erosi du eta negozio bat ezartzeko asmotan
dabil. Pentsatu dituen negozio posibleak hauek dira: izozki denda bat, kiosko
bat edo gaztaina postu bat. Uste du urte honetan izango diren tenperaturek
eragina izango dutela lortutako emaitzetan. Meteorologi Institutu Nazionalaren
arabera, urte hotza izateko probabilitatea %30koa da, normala izatekoa %50ekoa,
eta beroa izatekoa %20koa.
Urte hotza bada eta izozki denda jartzen badu, 50.000ko galera jasango du,
kioskoa jartzen badu 44.000ko mozkina lortuko du, eta gaztaina postua jartzen
badu 200.000ko mozkina lortuko du.
Urte normala bada eta izozki denda jartzen badu, 80.000ko mozkina lortuko du,
40.000koa kioskoaren kasuan, eta 80.000koa gaztaina postuaren kasuan.
Urtea beroa bada eta izozki denda jartzen badu, 100.000ko mozkina lortuko du,
48.000koa kioskoaren kasuan eta 10.000koa gaztaina postuaren kasuan.
Erabaki matrizea egin ezazu.
3.2. Erabakiak ziurgabetasun egoeran
Ziurgabetasun egoeran erabakiak hartzeko, erabaki irizpide ezberdinak daude,
nahiz eta horietako bat bera ere ez dagoen unibertsalki onartuta.
[3316_366_enpresa_ekonomia_antolakuntza_eta_zuzendaritza/Image_094.png]
a) Laplace-ren irizpidea edo indiferentzia irizpidea (Pierre Simon de Laplace)
82
Naturaren egoera bakoitzari dagozkion probabilitateak ez badira ezagutzen, ez
dago arrazoirik batak besteak baino probabilitate handiagoa izango duenik
pentsatzeko. Beraz, naturaren egoera bakoitzari gertaera probabilitate berdina
esleitzen zaio, eta batezbesteko emaitza onuragarriena eskaintzen duen aukera
hartzen da.
Prj(Ei)=1/n , n naturaren egoera kopurua delarik.
Horrela, ziurgabetasun egoera zena arrisku egoera bihurtzen dugu.
b) Irizpide ezkorra edo Wald-n irizpidea (Abraham Wald)
Irizpide hau aplikatuko da erabakitzaileak, hautatzen duen aukera hautatzen
duela, berarentzat okerrena den naturaren egoera gertatuko dela uste duenean.
Ondorioz, kasurik txarrenean emaitzarik onena ematen dion aukera hautatuko du.
Bere irizpidea “MAXIMIN” izango da.
c) Irizpide baikorra
Erabakitzaileak, edozein aukera hautaturik ere, berarentzat onuragarriena den
naturaren egoera gertatuko dela uste duenean aplikatzen da. MAXIMAX irizpidea
da: kasurik onenean emaitzarik onena eskaintzen dion aukera hartzen du.
d) Baikortasun koefizientearen irizpidea edo Hurwick-en irizpidea
Naturaren egoera bakoitzari probabilitate berdina esleitu beharrean edo
naturaren egoerarik onuragarriena edo kaltegarriena gertatuko dela pentsatu
beharrean, autore honek deituriko baikortasun koefiziente bat proposatzen du
eta 1- ezkortasun koefizientea.
0 < < 1 hori 1 zenbakitik zenbat eta hurbilago egon, erabakitzailea orduan eta
baikorragoa izango da, eta 0 zenbakitik zenbat eta hurbilago egon, ezkorragoa.
Irizpide hau aukera bakoitzaren muturreko emaitzetan bakarrik ezartzen da, hau
da, balio maximoa baikortasun koefizientearen bidez ( ) ponderatzen da eta
balio minimoaren emaitza ezkortasun koefizientearekin ponderatzen da (1- ).
Ponderazio horien batura aukera bakoitzaren balioa izango da, eta balio
handiena eskaintzen diguna aukeratuko
dugu.
83
e) Kostu aukeren irizpidea edo Savage-ren irizpidea (L.J. Savage)
Irizpide hau “aukera kostu” kontzeptuan oinarritzen da: naturaren egoera
bakoitzerako aukera egokia hautatu ez izanagatik jasaten den galera erlatiboa.
[3316_366_enpresa_ekonomia_antolakuntza_eta_zuzendaritza/Image_095.png]
Autore honek erabaki matrize berri bat eraikitzea proposatzen du: lehengo
baldintzatutako emaitzen ordez, aukera kostuak ipiniko dira.
Ai
Ej A1 A2 An
E1 BAG 11
E2 BAG 21
Em BAG m1
BAG 12
BAG c 22
BAG m2
BAG1n
BAG 2n
BAG mn
Matrize berri honi MINIMAX erabaki irizpidea aplikatzen zaio.
[3316_366_enpresa_ekonomia_antolakuntza_eta_zuzendaritza/Image_096.png]
2. Ariketa
[3316_366_enpresa_ekonomia_antolakuntza_eta_zuzendaritza/Image_097.png]
Inbertitzaile txiki batek lokal bat erosi du eta negozio bat ezartzeko asmotan
dabil. Pentsatu dituen negozio posibleak hauek dira: izozki denda bat, kiosko
bat edo gaztaina postu bat. Uste du urte honetan izango diren tenperaturek
eragina izango dutela lortutako emaitzetan. Meteorologi Institutu Nazionalaren
arabera urte hotza izateko probabilitatea %30koa da, normala izatekoa %50ekoa,
eta beroa izatekoa %20koa.
Urte hotza bada eta izozki denda jartzen badu, 50.000 euroko galera jasango du,
kioskoa jartzen badu 44.000ko mozkina lortuko du, eta gaztaina postua jartzen
badu 200.000ko mozkina lortuko du.
Urte normala bada eta izozki denda jartzen badu, 80.000 euroko mozkina lortuko
du,
48.000koa kioskoaren kasuan, eta 10.000koa gaztaina postuaren kasuan.
Urtea beroa bada eta izozki denda jartzen badu, 100.000ko mozkina lortuko du,
40.000koa kioskoaren kasuan, eta -80.000koa gaztaina postuaren kasuan.
84
Zein izango da erabakirik egokiena irizpide hauek erabilita?
– Laplace-ren irizpidea
– Irizpide ezkorra
– Irizpide baikorra
– Hurwick-en irizpidea, baikortasun koefizientea= 0,7 izanik
– Savage-ren irizpidea
3.3. Erabakiak arrisku egoeran
3.3.1. Arriskuaren_definizioa_eta_neurria
Erabaki gehienak ez ziurtasun egoeran hartu behar dira, hau da, ez dugu
ezagutuko aldagai ez
kontrolagarrien bilakaera zehatza. Arriskuaren definizioa ondorengoa da:
[3316_366_enpresa_ekonomia_antolakuntza_eta_zuzendaritza/Image_098.png]
Arriskua gertaera probabilitate konkretu baten arabera ondorio bat sortzeko
dagoen posibilitatea da. Arrisku egoeran, aukera bakoitzerako ondorio bat baino
gehiago egongo da.
Baina, nola neurtzen da arrisku hori? Modurik errazena probabilitate
banaketaren bidezkoa da.
3.3.2. Arrisku_egoeran_erabaki_irizpide_klasikoak
Bi erabaki irizpide ezberdin ikasiko ditugu, baina biek ere arrisku egoeran
erabaki berdina
hartzera bideratuko gaituzte.
85
Ai
Ej A1 A2 An
,
IBM Aukera
E ( A j )
å Be ij
Pr ( E i )
Pr(E1) E1
Be 11 j
Be 12
i 1 , j 1
Be 1n
Pr(E2) E2
Be 21
Be 22 Be 2n
Pr(Em) Em
Be m1 Be m2 Be mn
[3316_366_enpresa_ekonomia_antolakuntza_eta_zuzendaritza/Image_099.png]
Itxarondako Balio Monetarioa (IBM): Aukera bakoitzari dagozkion ondorioen
batezbesteko estatistikoa kalkulatzean datza.
IBM handiena eskaintzen duen aukera hautatuko dugu, hau da, aukeratuko dena
batezbesteko handiena ematen digun egoera da.
Itxarondako Aukera Galeraren irizpidea (IAG): Lehendabizi erabaki matrizean
dauden baldintzatutako egoerak baldintzapeko aukera kostuengatik ordezkatu
behar dira; ondoren matrize horri IBM irizpidea aplikatuko zaio. Naturaren
egoera bakoitzerako aukera bat egokiena izaten da; kasu honetan aukera optimo
hori ez hartzeagatik jasan behar dugun zenbatekoa izango da aukera kostua.
Beraz, naturaren egoera bateko baldintzatutako emaitzaren maximoa eta beste
baldintzatutako emaitzen arteko diferentzia izango da.
BAG MaxBe Be
i i i
Baldintzapeko aukera kostuen matrizea osotu ondoren egoera bakoitzarentzat IAG
kalkulatuko dugu, egoera bakoitzaren batezbestekoa kalkulatuko dugu.
86
IAG
(A j )
m , n
å
[3316_366_enpresa_ekonomia_antolakuntza_eta_zuzendaritza/Image_100.png]
i 1, j
BAG ij P ( E i )
1
Ai
Ej A1 A2 An
Pr(E1) E1
Pr(E2) E2
Pr(Em) Em
IAG 11
IAG 21
IAG m1
IAG 12
IAG 22
IAG m2
IAG 1n
IAG 2n
IAG mn
IAG txikiena eskaintzen duen aukera hautatuko dugu.
IAG eta IBM irizpideek ebazpen berdinera eramango gaituzte. Izan ere:
IAG( AJ )
m,n
å AK ij
i 1, j 1
Pr(Ei )
IAG( Aj )
m, n
å (Max BEi - BEij)
i 1, j 1
Pr(Ei )
IAG( Aj )
m,n
å Max BEi
i 1, j 1
Pr(Ei ) -
m,n
å BEij x Pr(Ei)
i 1, j 1
87
IAG ( A j )
m, n
å Max BEi
i 1, j 1
Pr(Ei ) - IBM (Aj)
IAG( A j )
IBM (Aj)
m, n
å Max BEj
i 1, j 1
Pr(Ei )
Kte z
Honekin guztiarekin frogatu dezakegu IBM handiena lortzen duen egoerak IAG
txikiena lortuko duela (bien batura konstante bat delako). Horrela egiaztatzen
dugu IBM irizpidearekin hautatzen den aukera eta IAG irizpidearekin hautatzen
duguna bat datozela.
[3316_366_enpresa_ekonomia_antolakuntza_eta_zuzendaritza/Image_101.png]
3. Ariketa
[3316_366_enpresa_ekonomia_antolakuntza_eta_zuzendaritza/Image_102.png]
Makineria saltzaile batek bere hornitzaileari zenbat haizegailu eskatuko dion
erabaki behar du hurrengo udari begira. Haizegailu baten kostua 7 eurokoa da
eta 10 eurotan salduko du. Saldu gabeko haizegailuak hornitzaileari itzuliko
dizkio 5 euroren truke.
Esperientzia handia duenez, 4 eskari maila posible finkatzen ditu, horietako
bakoitzaren gertaera probabilitateekin:
Ei Pr(Ei)
5 haizegailu 0,1
10 0,3
15 0,4
20 0,2
Eskariak 5 unitateko lote edo taldeetan egin behar ditu.
Saltzaileak eskatu behar duen haizegailu kopuru optimoa jakin nahi da.
3.3.3. Erabaki_Zuhaitzak
Erabaki zuhaitzak beste adierazpen mota bat dira eta erabakitzeko arazoaren
ikuspegi orokorra ematen dute. Dituzten abantaila nagusiak honako hauek dira:
· Zuhaitzek aldagai ez kontrolagarri bat baino gehiago barneratzen uzten dute
· Erabaki matrizeen funtzio berdina daukaten arren, erabaki zuhaitzen
funtzionaltasuna urrunago doa eta erabaki sekuentzialak adierazteko erabili
daitezke.
Sinbologia
88
Erabaki korapiloak = Horietatik aldagai edo aukera kontrolagarriak irteten
dira. Lauki baten bidez adieraziko ditugu.
Zorizko korapiloak = Naturaren egoera ezberdinetatik irteten dira. Borobil
baten bidez adieraziko ditugu.
Baldintzatutako emaitzak = Aukera bakoitzaren eta naturaren egoera bakoitzaren
emaitzak izango dira. Laukizuzen baten bidez adieraziko ditugu.
Adierazpena
[3316_366_enpresa_ekonomia_antolakuntza_eta_zuzendaritza/Image_103.png]
Zuhaitza ezkerretik eskumara irudikatuko dugu, baina ondorioak lortzeko
eskumatik ezkerrera aztertuko dugu.
Aukera 1
Aukera 2
Erabakia hurrengo eran geratuko litzateke:
[3316_366_enpresa_ekonomia_antolakuntza_eta_zuzendaritza/Image_104.png]
N.E.1 Pr(E 1 )
N.E.2 Pr(E 2 )
Be 11
Be 12
Aukera 1
Aukera 1
Aukera 2
Aukera 2
IBM (A 1)
IBM (A 2)
N. .E.3.1 Pr(r(E 1))
N.E.2 Pr(E 2)
N.E.3 Pr(E 3)
N.E.1 Pr(E 1 )
N.E.2 Pr(E 2 ) N.E.3 Pr(E 3 ) N.E.1 Pr(E 1)
N.E.2 Pr(E 2)
N.E.3 Pr(E 3)
Be 11
Be 12
Be 13
Be 21
Be 22
Be 23
Be 21
Be 22
Be 23
Ebazpena
89
LABURPENA
1. Eredu matematikoek errealitatearen sinplifikatze bat egiten dute eta egoera
konplexuei erantzuna emateko balio dute. Eredu matematikoak ematen duen emaitza
arazoaren ebazpenaren hurbilketa modura hartu behar dugu, errealitatean dauden
elementu batzuk eredutik kanpo gelditu direlako.
2. Eredu matematiko bat aplikatzeko, haren mugak ezagutu behar dira. Gerta
daiteke baldintza zehatz batzuetan eredua egokia izatea, baina baldintzak
aldatuta egokia ez izatea.
3. Erabakiak hartzea honela laburbildu daiteke: “erabakitzaileak aukera
desberdinak ditu eta horietako bat aukeratu behar du. Aukera bakoitzarekin
lortzen den emaitza etorkizuneko eszenatoki batzuen araberakoa izango da.
Eszenatoki horiek kontrolaezinak diren aldagai batzuek etorkizunean izango
duten bilakaeraren araberakoak izango dira.
4. Etorkizuneko eszenatoki horiei buruz daukagun informazioaren araberakoak
izango dira erabakia hartzeko erabiliko diren irizpideak
90
ARIKETAK
[3316_366_enpresa_ekonomia_antolakuntza_eta_zuzendaritza/Image_105.png]
1. Ariketa
[3316_366_enpresa_ekonomia_antolakuntza_eta_zuzendaritza/Image_106.png]
RISK, S.A argitaletxe arrakastatsu bat da eta haren zuzendaritzak argitalpen
berri bat egin nahi du. Argitalpen berri hori emakume edo gizonei zuzendu ahal
zaie, baina ezin dira bi aldizkariak aldi berean martxan jarri.
Emakumeentzako aldizkaria egitekotan, publizitate-kanpaina erasokorra abian
jarri beharko dute, merkatu hori oso aseta baitago. Kanpaina gutxi gorabehera
300.000 euroko kostukoa izango da. Kanpaina hori eginez gero, aldizkariak
arrakasta handia izan dezake, edo neurriko arrakasta, edo porrot egin dezake.
Egoera bakoitza gertatzeko probabilitatea, hurrenez hurren: 0’3, 0’4 eta 0’3.
Arrakasta handia izatekotan, ale bakoitza euro bateko prezioan salduta, 500.000
ale salduko lirateke. Neurriko arrakasta izatekotan, 300.000 ale salduko
lirateke eta porrota gertatzekotan, 50.000 ale. Argitalpenak porrota
izatekotan, enpresak aldizkariaren izaera birplanteatu dezake. Horrela,
autolaguntza eta osasun aholkularitzako aldizkari bihur daiteke. Hori egiteak
60.000 euroko kostua besterik ez luke izango eta, gainera, 200.000 ale saltzea
bermatuta legoke.
Gizonentzako aldizkaria egitekotan, publizitate-kanpaina merkeagoa izango
litzateke, hau da,
100.000 euroko kostukoa, baina ale gutxiago salduko lirateke. Aldizkari honek
arrakasta handia, neurriko arrakasta edo porrota izan dezake. Egoera bakoitza
gertatzeko probabilitatea, hurrenez hurren: 0’6, 0’3 eta 0’1. Kasu bakoitzean
salduko liratekeen aleak:
300.000, 100.000 eta 20.000. Argitalpenak porrot egingo balu, kotxe aldizkari
bihur daiteke. Horrek 30.000 euroko kostu gehigarria izango luke eta 100.000
aleen salmenta bermatuko litzateke.
Kasu guztietan, aldizkari bakoitzaren prezioa euro batekoa izango litzateke.
Arrazoitu ezazu zein izango litzateke RISK S.A hautatutako aukera.
91
[3316_366_enpresa_ekonomia_antolakuntza_eta_zuzendaritza/Image_107.png]
2. Ariketa
[3316_366_enpresa_ekonomia_antolakuntza_eta_zuzendaritza/Image_108.png]
“Enpresaren Ekonomia: Zuzendaritza” ikasgaiko azterketa gainditu ondoren, lagun
talde batek Enpresa Zientzien ikasketan zehar ematen diren gai ezberdinei
buruzko apunteen edizioaz arduratzen den enpresa bat sortu nahi du.
Horren arrakasta merkaturatze kanpaina egoki bat egitearen araberakoa dela uste
dute. Kanpaina horrekin zerbitzu horren ezaguera ahal den ikasle gehienengana
iristea lortu nahi da. Horretarako, bi aukera planteatu dituzte: merkaturatze
kanpaina erasokorra edo normala egitea.
Kanpaina erasokorra aurrera eramaten bada, eskari maila altua edo erdi mailakoa
izan daiteke, eta kanpaina normalaren kasuan, berriz, eskaria altua, erdi
mailakoa edo baxua. Hala ere, kanpaina normala aurrera eramanez gero eta eskari
baxua lortuz gero, kanpaina berri bat egiteko aukera dago eta kasu horretan
eskari altua edo erdi mailakoa lortuko litzateke.
Kasu bakoitzean lortuko diren emaitzak ondorengoak dira: eskaria altua bada 135
m.u., erdi mailakoa bada 55 m.u. eta baxua bada 40m.u.. Emaitza horiei
merkaturatze kanpainaren kostuak kendu behar zaizkio benetako emaitza lortzeko.
Kanpaina erasokorra aurrera eramanez gero, 65 m.u.-ko kostua izango genuke,
normala bada 45 m.u.-koa eta kanpaina gehigarriaren kostua 40 m.u.-koa da.
Kanpaina erasokorra bada, eskaria erdi mailakoa izateko probabilitatea %60koa
da eta, beraz, eskaria altua izateko probabilitatea %40koa izango da. Kanpaina
normala bada, eskaria altua izateko probabilitatea %10ekoa da eta eskaria erdi
mailakoa izateko %50ekoa. Azkenik, bigarren kanpaina aurrera eramanez gero,
eskaria altua izateko probabilitatea %40koa da eta erdi mailako eskaria
izatekoa, berriz,
%60koa.
Erabakitzaileak arriskuarekiko neutralak direla suposatuz, aurrera eraman
beharreko kanpaina mota zein den adieraz ezazu.
92
[3316_366_enpresa_ekonomia_antolakuntza_eta_zuzendaritza/Image_109.png]
3. Ariketa
[3316_366_enpresa_ekonomia_antolakuntza_eta_zuzendaritza/Image_110.png]
“Viasa” enpresak hotelen ustiapenean jarduten du. Martinez Jauna enpresa horren
zuzendaria izanik, landetxe bat erosi nahi du. Geroago, goi mailako
klaseentzako bainuetxe bat sortzeko edo landa-turismo moduan erabiltzeko.
Edozein kasutan, “Viasa”-k landetxearen ustiapena 10 urtetan zehar izango du.
Bainuetxea eraikitzekotan, eraikuntza handitzeko 125 milioiko m.u.-ko lanak
egin behar izango dira. Bainuetxean 100 logela egongo dira erabilgarri eta
logela guztiak aldi berean beteta egoten badira, urtero 100 milioiko m.u.-ko
sarrerak lortu daitezke. Landa-turismoa aukeratzekotan, hasierako egokitzapen
lanak 10 milioi m.u.-ko behar izango dira, baina bakarrik 15 logela hartu
ditzake. Logela horiek guztiak betetzen badira, urte osoan zehar 80 milioi m.u
sarrerak egongo dira.
Bi kasuetan logelen betetze maila altua, ertaina edo baxua izan daiteke. Maila
altua bada, batezbesteko betetzea %70 izango da, maila ertainean %50 eta maila
baxuan %25. Lortutako sarrerak batezbesteko betetzearekiko proportzionalak
izango dira.
Bi aukeretako edozein eginda ere, lehenengo lau urtetarako kontuan izan
beharrekoa: betetze maila altuaren probabilitatea %50 da eta betetze maila
baxuarena %20. Beste urteetarako kontuan izan beharrekoa: hurrengo urteetako
betetze maila, aurreko urteetan izandako mailari behintzat eutsiko zaio beti.
Bi kasuetan hurrengo urteetako probabilitateak hauek dira: betetze maila
ertaina izan bada, maila ertaina izaten jarraitzeko 0.5eko probabilitatea dago;
maila baxua izan bada, maila ertaina izateko 0.33 probabilitatea dago eta maila
altua izateko 0.33 probabilitatea dago.
Eskatzen dena: erabaki zuhaitza planteatu eta Martinez jaunaren erabakia zein
izango
litzatekeen adierazi.
93
[3316_366_enpresa_ekonomia_antolakuntza_eta_zuzendaritza/Image_111.png]
4. Ariketa
[3316_366_enpresa_ekonomia_antolakuntza_eta_zuzendaritza/Image_112.png]
Merkatal zuzendari batek Ikerketa eta Garapen departamentuak sortutako produktu
berria, X, merkaturatu behar den ala ez erabaki behar du. Merkatua aztertu
ondoren, merkatal zuzendaria konturatzen da X produktuaren etorkizuneko mozkina
bi faktoreren araberakoa izango dela:
- Enpresa lehiakideek antzeko produkturik merkaturatzen duten ala ez.
- Enpresak berak zein prezio jartzen dion X produktuari.
Sinplifikatzeko, ezarri daitezkeen prezioak hiru direla suposatuko dugu: prezio
altua, erdikoa eta baxua (PA, PE, PB).
Lehiakideek antzeko produkturik garatzen ez badute, X produktuaren mozkinak
enpresak berak jarritako prezioaren araberakoak izango dira. Baina lehiakideak
antzeko produktua merkatuan saltzen hasten badira, enpresak berak eta
lehiakideek jarritako prezioen araberakoak izango dira (Azken horien aukera ere
prezio altua, erdikoa ala baxua izango da).
Enpresa X saltzen hasten bada, lehiakideek antzeko produktua merkaturatzeko
probabilitatea
0.7koa da eta 0.3koa ez merkaturatzekoa. Azken kasu horretan lortutako mozkinak
700, 400 edo 200 eurokoak izango dira, prezioa altua, erdikoa edo baxua denean,
hurrenez hurren.
Lehiakideek antzeko produktua saltzen hasten badira:
X-en prezioa altua bada, lehiakideen antzeko produktuaren prezioa altua,
erdikoa edo baxua izan daiteke 0.3, 0.5 eta 0.2ko probabilitateekin, mozkinak
100, -100 eta -400 direlarik, hurrenez hurren.
X-en prezioa erdi mailakoa bada, lehiakideen antzeko produktuaren prezioa
altua, erdikoa edo baxua izan daiteke 0.2, 0.5 eta 0.3ko probabilitateekin,
mozkinak 150, -
150 eta -300 direlarik, hurrenez hurren.
X-en prezioa baxua bada, lehiakideen antzeko produktuaren prezioa altua,
erdikoa edo baxua izan daiteke 0.1, 0.2 eta 0.7ko probabilitateekin, mozkinak
100, -100 eta -
200 direlarik, hurrenez hurren.
Zein da zuzendariak hartu behar duen erabakia?
94
[3316_366_enpresa_ekonomia_antolakuntza_eta_zuzendaritza/Image_113.png]
5. Ariketa
[3316_366_enpresa_ekonomia_antolakuntza_eta_zuzendaritza/Image_114.png]
Sarriko unibertsitateko 4. mailako ikasleek festa bat antolatzea erabaki dute
ikasketa bidaiarako dirua lortzeko.
Festa antolatzeko estimatzen diren gastuak 18.000 eurokoak dira (zezen-plaza
alokatzea, txosnak, kartelak, publizitatea…)
Euria ez egitekotan 4.000 pertsona biltzea espero da, eta euria egitekotan
bakarrik 500 pertsona (aurreikuspen horiek egiteko aurreko urteetako festetan
oinarritu dira). Sarreren prezioa 500 m.u-koa izango da. Eta gutxienez parte
hartzaileek 750 m.u gastatuko dituztela kalkulatzen da, horietako 250 m.u.-
k edarien kostua ordainduko du.
Festarako aste bat geratzen da eta festa antolatu ala ez erabaki behar dute.
Hurrengo asteko eguraldiaren aurreikuspenek diotenez, euria egiteko %30eko
probabilitatea dago.
Orain arte izandako gastuak ez dira altuak izan eta ez dute erabateko
konpromisoa hartu.
Zer egin beharko lukete? Erabaki irizpide bat hauta ezazu eta azal itzazu
erabaki horren arrazoiak.
95
[3316_366_enpresa_ekonomia_antolakuntza_eta_zuzendaritza/Image_115.png]
6. Ariketa
[3316_366_enpresa_ekonomia_antolakuntza_eta_zuzendaritza/Image_116.png]
Sarrikoko ikertzaile talde batek “Aktibo ukiezinen balorazioa”-ri buruz
ikerkuntza proiektu bat egin nahi du. Gainera, hautatutako gaiari buruz ez da
ikerkuntza askorik egin eta gaurkotasun handiko gaia da.
Ikerkuntza eginez gero, taldea lehenbailehen lanean jarri behar da eta
lehenengo batzarra hurrengo asterako ezarri beharko lukete.
Batzar horretan, Eusko Jaurlaritzari edo Europar Batasunari finantzazioa
eskatuko dioten erabaki behar dute. EJ-ri “unibertsitate-enpresa” programapean
eta EB-ri “I+G” programapean. EJ-ak proiektuaren %75 finantzatzen du, proiektu
horren 18.000 euroko gastuen aurrekontua egin da. EB-ak gastuen %100
finantzatzen du. Baina EB-ren subentzioa jasotzeko probabilitatea %30koa baino
ez da, proiektu askok eskaera hori egiten baitute. EJ- ren subentzioa lortzeko
probabilitatea %75koa da. Bi subentzioak aldi berean eskatzea ezinezkoa da,
deialdian bi eskaera horiek bateraezinak direla ezartzen baita.
EJ-ren eta EB-ren erantzunak hurrengo hilabetean jakinaraziko zaizkie. Eskaerak
ez badira onartzen, taldeak proiektuarekin aurrera jarraitu ala ez erabaki
beharko du; ordura arte ez du inolako gasturik izango. Proiektuarekin aurrera
jarraitu nahi badute, baina subentziorik gabe, egoera horretan lan egiteko
aukera bakarra fakultateko beste talde batekin elkartzea izango da. Fakultateko
beste talde horrek antzeko gaietan dihardu eta jadanik badaukate finantzazioa;
beraz, 18.000 euroko gastu horiek ez dira kontuan izan behar (subentzioa jasoz
gero, ez dira beste fakultateko taldearekin elkartuko, eta proiektua beraien
kontura eramango lukete).
Bakarrik lan egitekotan taldeak haien ikerketetan arrakasta lortzen badute,
administrazio eredu bat patentatuko lukete. Patente horrekin hiru urtetan zehar
urtero 20.000 euro lortuko lituzkete, geroxeago patentea ez legokeelako
indarrean. Beste taldearekin lan eginez gero, hiru urtetan zehar urtero soilik
10.000 euro jasoko lituzkete. Bakarka edo beste taldearekin arrakasta ez badute
lortzen, liburu baten argitalpenarekin 3.000 euroko sarrerak lor ditzakete,
baina sarrerak ez dira urterokoak izango. Bakarka lan egiten badute arrakasta
izateko
96
probabilitatea %70 da, eta beste taldearekin lan eginez gero arrakasta izateko
probabilitatea
%80koa da.
Eskatzen dena:
Zein izango litzateke ikertzaileak hautatutako aukera?
97
****** III.- ZUZENDARITZA TREBETASUNAK ******
[3316_366_enpresa_ekonomia_antolakuntza_eta_zuzendaritza/Image_117.png]
4. GAIA – Lidergo estiloa
4.1. Lidergoaren esanahia
4.2. Lidergo estiloak
4.2.1. Ezaugarri pertsonalen teoria
4.2.2. Portaera estiloak
4.2.2.1. Lidergoaren teoria klasikoa
4.2.2.2. Zuzendaritza sarea
4.2.3. Egoeraren araberako ereduak
4.2.3.1. Tannenbaum
4.2.3.2. Fiedler-en eredua
4.2.3.3. Hersey eta Blanchard-en eredua
4.2.4. Lidergo eraldatzailea
Kasuak eta ariketak
Eranskina - Autolidergoa
98
[3316_366_enpresa_ekonomia_antolakuntza_eta_zuzendaritza/Image_118.png]
4.1. Lidergoaren esanahia
Negozioetan emaitza onak lortzeko bide desberdinen artean, lidergoa da gero eta
gehiago defendatzen den estrategietariko bat; izan ere, lidergoaren bidez
posible izan daiteke exekutiboek helburuak lortzea.
[3316_366_enpresa_ekonomia_antolakuntza_eta_zuzendaritza/Image_119.png]
Lidergoaren definizio asko daude. Denen artean honako hau azpimarratu daiteke:
Lidergoa, helburu jakin bat lortzeko pertsona edo taldeen jarreran eragina
izateko prozesua da.
Zenbait egileren ustez. definizio horri ezaugarri bat falta zaio: liderrak
jarraitzaileen baldintzarik gabeko konpromisoa lortu behar duela edo, lortu
ezean, behintzat jarraitzaileek gogotsu eta jarrera egokiz helburuak betetzeko
ahaleginak egitea. Era berean, beste egile batzuek lidergoaren eta zuzendarien
arteko bereizketa azpimarratzen dute, erakunde bateko pertsona guztiak lider
izan daitezkeela goraipatuz : “lider eta jarraitzaileak aipatzen direnean, ez
dugu uste behar zuzendari eta langileen arteko erlazio hierarkikoz ari garela.
Pertsona bat beste baten portaeran eragiten saiatzen ari bada, momentu horretan
pertsona hori lider potentziala izango da, eta eragina jasaten ari dena
jarraitzaile potentziala, azken pertsona hori nagusia, lankidea, mendekoa,
laguna, senidea edo taldekidea izan daitekeelarik” (Hersey et al. 2001, 79).
Definizio gehienek lidergoaren protagonismo osoa liderrarengan jartzen dute.
Liderra da aurretiaz taldearen xedeak ezartzen dituena eta talde lana gidatzen
duena. Era berean, liderra talde lanaren zati garrantzitsu moduan identifikatu
daiteke; beste partaideek “jarraitzaileak” izena hartzen dutelako. Liderraren
garrantzia goraipatzean, jarraitzaileekin dagoen elkarrekintza galtzen da, eta,
baita liderrak, kanpotik edo era independentean ezarri dituen helburuen onarpen
maila ere. Azken teoria batzuen ustez (autolidergoa planteatzen dutenek),
aurreko ideia horri kontra eginez, liderraren premiazko funtzioa ahaztea eta
gizabanako bakoitzaren autozuzendaritza defendatzen dute. Hala ere, gaur
eguneko teorien ustez, pertsona baten lidergo estiloa ezin dezake pertsona
horrek determinatu. Pertsona bat liderra den ala ez, besteen ikuspegiaren
araberakoa izango da: “Pertsona baten lidergo estiloa, beste pertsonen
ekintzetan eragina izaten saiatzen denean haiek sumatzen duten jarrera da.
Pertsonen ikuspegi hori autopertzepziotik lortutako irudiaz bestelakoa izan
daiteke” (Hersey
99
et al. 2001, 117). Era horretan, zenbait zuzendari eta ikertzaile, lidergo
prozesuan erabakitzaile diren jarraitzaileengan arreta jartzen ari dira:
“Jarraitzaileak ezinbestekoak dira, liderra era indibidualean onartu eta
baztertzen dutelako eta talde bezala liderrak izan dezakeen botere maila
zehazten dutelako” (Hersey et al. 2001, 172). Zuzendari eta liderraren arteko
desberdintasunak eta lidergo prozesuan jarraitzaileak hartzen joan diren
garrantziak bere isla dute enpresa munduan. Horren adibide dugu ASLE elkarteak
liderrari buruz egindako definizioaren bukaerako esaldiak: “Antolaketako
partaide guztiak izan daitezke
lider. Lidergoak, taldeak liderra aintzat hartzea suposatzen du” (ASLE, 2000).
[3316_366_enpresa_ekonomia_antolakuntza_eta_zuzendaritza/Image_120.png]
4.2. Lidergo estiloak
Lidergoaren teorien bilakaera historikoari dagokionez, Hersey, Blanchard eta
Johnson-ek (2001) XX. mendean zehar lidergoa eta motibazioa lantzen duten 44
teori eta eredu esanguratsu azpimarratzen dituzte. Teoria gehienak onarpen
maila handia duten hiru eredu historikoren baitan sartu daitezke: ezaugarri
pertsonalen teoria, portaera estiloak eta egoeraren araberako ereduak.
4.2.1. Ezaugarri_pertsonalen_teoria
Lider efikazen deskribapenean egiten den lehen saiakera dugu ezaugarri
pertsonalen teoria edo “Great Man” izenez ezagutzen den teoria hau. Ikuspegi
honek lidergoa jaiotzetiko edo sortzetiko ezaugarri bat dela kontsideratzen du.
Gainera, lider eraginkorren ezaugarri bereizleak identifikatzen saiatzen da,
liderrak izan behar dituen nortasun , nagusitasun, “karisma” eta neurri fisiko
bereziak aipatuz.
Une, talde eta zeregin desberdinetan liderrak izan behar dituen ezaugarriak
ezartzeko zailtasuna dela eta, teoria hau maila batean alboratuta gelditu da.
Lider efikaz guztiak ez dira altuak edo azkarrak, ez dira zertan izan zabalak,
menperatzaileak edo beren buruarengan segurtasuna dutenak; ondorioz, lidergo
efikaza identifikatu edo aurresateko teoria sinpleegia da. Ikerketa horien
ondorioz, ez zenez funtsezko aurkikuntzarik eta enpresa kudeaketarako
baliodun emaitzarik lortu, egoeraren araberako teoriak lantzen hasiko dira.
100
Teoria honen fokapena baztertuta zegoela uste bazen ere, lidergo karismatikoa
bezalako zabalkunde handiko teoriak, Ezaugarri Pertsonalen teoria honetan
oinarritzen dira. Noizean behin izen handiko lider eraldatzaile eta
karismatikoak agertzeak ―Chrysler-eko Iacocca, Sony enpresako Matsushita,
Apple-ko Steve Jobs, General Motors-en eta geroago Volkswagen-en aritu zen
Arriortua, edo, gertuko adibide bat jartzeagatik, Irizarreko Koldo Saratxaga―
ezaugarri pertsonalen teorian murgiltzea eragiten du, lidergoa sortzetikoa dela
uste izanda, liderra izateko ikastea nahikoa ez dela defendatuz. Ondorioz, argi
dago, gaur egun ere, Ezaugarri Pertsonalen teoria hau oso erakargarria dela.
Horren adibide dugu, enpresa munduko liderrei edo lider historikoei buruzko
liburuek izan duten arrakasta.
Lider eraldatzaile horiek gai dira langileek beren lanekiko dituzten oinarrizko
ikuspegi eta jarrerak aldatzeko. Horrela, argi gelditzen da erakundeak
eraldatzen dituzten liderrak bakarrak eta indibidualki desberdinak direla. Era
horretan, lidergo eraldatzaile modernoaren ikuspegiaren azterketek,
erakundearen eraldaketa burutzeko liderraren ezaugarri indibidualak ahaztezinak
direla defendatzen dute.
Era berean, gaur egun egiten ari diren emakumeen eta gizonezkoen lidergo
estiloen azterketa konparatiboak, hein batean behintzat, teoria horren
metodologian oinarritzen dira. Kanpoko merkatuetara zabaldu diren zenbait
enpresa konturatu dira jatorrizko herrietan arrakastatsu ziren lidergo estiloek
merkatu eta kultura berrietan porrot egiten zutela. Era horretan,
globalizazioaren fenomenoak kultura desberdinetan efikaza izan daitekeen
liderraren ezaugarriak aztertzea eragin du. Hala, Kaufmann-ek (1999)
estatubatuar enpresariarekin konparatuz espainiar liderraren berezitasunak
aztertzen ditu; Gutiérrezek (2000) Espainia, Errusia, Japonia, AEB eta Quatar-
eko liderren ezaugarri eta jarrerak konparatzen dituen nazioarteko azterketa
baten emaitzak azaltzen ditu; J.J.-k (2001) filialen eta enpresa multinazional
baten bi negozio unitateren liderren lidergo estiloak konparatzen ditu; Suárez-
Zuloagak (2002) amerikar lidergo estiloa europar kulturarako eta kultura
espainolerako guztiz desegokia dela aipatzen du.
Gero eta orokorragoa den beste joera bat, neurri batean behintzat ezaugarri
pertsonalen teorian oinarritzen dena, enpresaren lidergo eredu espezifikoetan
zentratzen da: “IBM, AIG, Citibank, Black & Decker eta Deloitte & Touche
enpresek giza baliabideen taldeak osatu
dituzte mundu osoan aplikagarriak izan daitezkeen lidergoaren ezaugarri
espezifikoak
101
identifikatzeko. Ezaugarri horien bidez barne aukeraketa, ebaluazioa eta
garapen programak lortzea erraztu ahal izango da” (Morrison, A. J., 2000).
Gaur egun garatzen ari diren lidergo eredu espezifikoek lidergo eraginkorra
ikastea posible dela azaltzen dute; hasierako ezaugarri pertsonalen teoriak,
ordea, ez zuen horrelakorik adierazten.
‘Liderra jaio egiten den ala ez’ ideiaren inguruko eztabaidaren aurrean, aditu
gehienak erdibideko uste batean kokatzen dira. Jaiotzetiko edo haurtzaroan
garatutako zenbait ezaugarrik eta giza trebetasunak izateak lider efikaz bat
izateko erraztasunak ematen dituzte. Gaur egungo lidergoari buruzko ikertzaile
gehienek diotenez, pertsona guztiak lidergo estiloak ikasteko eta hobetzeko gai
dira, baina inteligentzia, sormena, komunikaziorako abilezia, erabakiak
hartzeko gaitasuna, autokonfiantza, baikortasuna, estresa jasateko ahalmena,
limurtzeko ahalmena... bezalako ezaugarriak izatea onuragarria izango da,
edozein ikaste prozesutan murgiltzen den pertsonek baino errazago izango
duelako.
4.2.2. Portaera_estiloak
Ezaugarri pertsonalen teoriaren ondoren, lidergoaren portaera estiloak garatu
ziren. Lidergoaren ikerketa etapa hori bi gertakariren ondorio izan zen:
batetik, ezaugarri pertsonalen teoriak ezin zuen lidergoaren eraginkortasuna
azaldu eta, bestetik, Giza Harremanen Eskolak ekarpen berriak egin zituen.
Ondorioz, liderraren portaera eta estiloa aztertzeari ekingo zaio, lider batek
izan behar dituen ezaugarri pertsonalen ikerketa alde batera utziz. Ikuspegi
horrekin lortzen den aurrerapausoa hurrengoa da: lidergoa zenbait trebetasun
eta jarreren garapen gisa onartzen dela, eta ez sortzetiko ―eta ikasi ezin
daitekeen― ezaugarri bat moduan.
Besteek duten lanaren zuzendaritza moduaz ikastea posible da. Kotter-en ustez
adibidez, liderrak zenbait abilezia lortu behar ditu efizientea izateko,
trebetasun horietako batzuk hurrengoak izan daitezkeelarik: erakundearen eta
industri sektorearen ezagutza izatea, harremanak izatea enpresa eta sektore
industrialean, ospe eta aurrekari ezin hobeak izatea,
trebetasun intelektuala izatea, baloreak eta motibazioa (Kotter, J. P., 1988).
102
Lidergoa ikasi daitekeen prozesu bat dela ulertzean, eredu desberdinak garatu
dira. Eredu horietan liderrak, gizabanakoei agindutako lana edo jarduera
betearazteko, jarraitu behar dituen pausuak azaltzen dira. Atal honetan eredu
adierazgarrienak azalduko ditugu.
4.2.2.1. Lidergoaren teoria klasikoa. Lidergo autokratikoa, demokratikoa eta
liberala
Liderrak boterea erabiltzeko duen moduaren arabera, aski ezaguna den lidergo
autokratiko, demokratiko eta liberalaren arteko bereizketa egin dezakegu.
 _____________________________________________________________________________
|FAKTOREAK     |LIDERGO             |LIDERGO            |LIDERGO              |
|______________|AUTOKRATIKOA________|DEMOKRATIKOA_______|LIBERALA_____________|
|              |MOMENTURO NAGUSIAK  |TALDEAK            |TALDE EDO            |
|LAN PROZEDURAK|EZARRITA            |EZARRITA, NAGUSIAK |GIZABANAKOAK NAHI    |
|______________|____________________|TALDEA_GIDATUZ_____|DUENA/_NAHI_DUEN_ERAN|
|AINTZAT HARTU |                    |KRITIKA            |LIDERRAK EZ DU       |
|(kritikak eta |KRITIKA PERTSONALAK |INPERTSONALAK ETA  |BALORAZIORIK EMATEN  |
|zorionak)     |ETA PUBLIKOKI       |PRIBATUKI          |BERE IRITZIA ESKATZEN|
|______________|____________________|___________________|EZ_BADA______________|
|KOMUNIKAZIOA__|GOITIK_BEHERAKOA____|BI_NORABIDEKOA_____|EZ_DA_EXISTITZEN_____|
|              |PRODUKTIBITATEA EPE |                   |PRODUKTIBITATE       |
|              |LABURREAN, NAGUSIRIK|TALDE KOHESIOA,    |ESKASA,              |
|EMAITZAK      |GABE TALDEAK LANIK  |PRODUKTIBITATEA EPE|NAGUSIARENGANAKO     |
|              |EZ, MOTIBAZIO EZA   |LUZEAN, KALITATEA  |BEGIRUNEA,           |
|______________|____________________|___________________|ERRESPETURIK_EZ______|
Ikuspegi hori ulertzeko 1939an Lippit-ek eta White-k egindako (Lewin-en
gidaritzapean) ikerketa klasikoa erabili dezakegu. Bi autore horiek aipatutako
hiru lidergo estiloek talde ezberdinetan duten eragina aztertu baitzuten. Hamar
urteko umeak aukeratu ziren eta pintura, eskultura... bezalako jarduerak
proposatzen zitzaizkien. Sei astero lidergo mota aldatzen zitzaien.
Agintaritza erabiltzeko hiru erak hurrengoak dira:
Lidergo autokratikoa
Lidergo autokratikoa
[3316_366_enpresa_ekonomia_antolakuntza_eta_zuzendaritza/Image_121.png]
[3316_366_enpresa_ekonomia_antolakuntza_eta_zuzendaritza/Image_122.png]
[3316_366_enpresa_ekonomia_antolakuntza_eta_zuzendaritza/Image_123.png]
[3316_366_enpresa_ekonomia_antolakuntza_eta_zuzendaritza/Image_124.png]
Jarraitzailea Jarraitzailea 103
Jarraitzailea
Liderrak dena erabakitzen du (helburuak, prozedurak,...), dogmatikoa da eta
mendekoek bere hitza betetzea espero du. Bere agintaritza boterea berarengan
oinarritzen du, erabakiak aldebakarrekoak dira eta bere mendekoen parte-hartzea
mugatzen du. Sariak eta zigorrak ezartzeko duen ahalmenean justifikatzen du
bere boterea.
Lidergo demokratikoa
Lidergo demokratikoa
[3316_366_enpresa_ekonomia_antolakuntza_eta_zuzendaritza/Image_125.png]
[3316_366_enpresa_ekonomia_antolakuntza_eta_zuzendaritza/Image_126.png]
[3316_366_enpresa_ekonomia_antolakuntza_eta_zuzendaritza/Image_127.png]
[3316_366_enpresa_ekonomia_antolakuntza_eta_zuzendaritza/Image_128.png]
[3316_366_enpresa_ekonomia_antolakuntza_eta_zuzendaritza/Image_129.png]
Jarraitzailea Jarraitzailea Jarraitzailea
Kasu honetan, erabakiak hartzean, liderra mendekoen laguntzaz baliatzen da,
agintea banatzen du eta ereduak erabakitzean eta lan helburuak ezartzean parte-
hartzea bultzatzen du.
[3316_366_enpresa_ekonomia_antolakuntza_eta_zuzendaritza/Image_130.png]
Lidergo liberala edo “laissez-faire”
[3316_366_enpresa_ekonomia_antolakuntza_eta_zuzendaritza/Image_131.png]
Lidergo liberala
Jarraitzailea Jarraitzailea Jarraitzailea
Lidergo estilo honetan liderrak ez du parterik hartzen, taldeko partaideek
askatasun osoa dute. Betebeharren banaketa eta horiek burutzeko lantaldeen
aukeraketa taldearen esku daude.
Esperimentu hori oso garrantzitsua izan zen hurrengo ikerketentzat, baina, hala
ere, oso kritikatua izan zen:
- Umeen eta helduen portaera ez da berdina eta, ondorioz, emaitzak ezin dira
taldeen zuzendaritzara orokortu eta han aplikatu.
104
- Eskolako zereginak eta lanekoak oso desberdinak dira. Umeek lanarekiko zuten
jarrera oso positiboa zen, baina hori ez da beti gertatzen lantegietan.
- Esperimentuak gutxi iraun zuenez, ezin da jakin nolako emaitzak dituen
lidergo estilo bakoitzak epe ertain eta luzean.
- Ez zen diru-pizgarririk erabili.
Pertsona helduekin geroago egindako beste ikerketa batzuekin antzerako emaitzak
lortu ziren; adibidez Japonian egindako Misumi-ren2 antzeko ikerketa batean.
Horren ustez, lidergo demokratikoaren bidez emaitza hobeak lortzen ziren
eginbeharrak sinpleak zirenean, baina zereginak konplexuagoak zirenean lidergo
estilo egokiena autokratikoa zen. Beste ikerketa batzuen ustez, inoiz ez da
lidergo demokratikoa aukerarik egokiena: “Meade-k Indian ikerketa errepikatu
zuen, eta lidergo autokratikoa irizpide guztietan hobea zela ondorioztatu zuen”
(Smith, P. B. eta Peterson, M. F., 1990).
4.2.2.2. Zuzendaritza sarea
Lidergoa ikasi daitekeen prozesu bat bezala ulertzen duten teoria desberdinen
artean, enpresa munduan eragin handiena eta zuzendarien hezkuntzan gehien
erabili dena azalduko dugu: Blake eta Mouton-en zuzendaritza sarea edo sare
gerentziala.
Sare gerentzialak bi dimentsio konbinatzen ditu matrize batean:
produkzioagatiko ardura5 (langileak lan egiten duen arloa egituratzeko ardura,
helburuak ezarri, langileek zer, zelan, non eta noiz egin behar duten definitu,
erabakiak hartu, agindu, irakatsi,...) eta pertsonengatiko ardura6
(norabidebiko komunikazioagatik arduratu, aktiboki entzuteko ahalmena izan,
zoriondu eta langileen lana aintzat hartu, lana mendekoei errazten saiatu eta
langileen integrazioa taldean lortu). Pertsonengatiko ardura eta
produkzioagatiko ardura
bederatzi puntuko luzera duen laukian irudikatu daitezke.
[3316_366_enpresa_ekonomia_antolakuntza_eta_zuzendaritza/Image_132.png]
2 Misumi (1985): The Beavioral Science of Leadership.
5 Aldagai honek Ohio eta Michigan-eko “hasierako egitura” eta “produkziorako
orientazioa” kontzeptuekin bat egiten du.
6 Aldagai honek Ohio eta Michigan-eko “begirunea” eta “pertsonenganako
orientazioa” kontzeptuekin bat egiten du.
105
[3316_366_enpresa_ekonomia_antolakuntza_eta_zuzendaritza/Image_133.png]
[3316_366_enpresa_ekonomia_antolakuntza_eta_zuzendaritza/Image_134.png]
9 (1,9) (9,9)
8
7
6
5 (5,5)
4
3
2
1 (1,1) (9,1)
[3316_366_enpresa_ekonomia_antolakuntza_eta_zuzendaritza/Image_135.png]
1 2 3 4 5 6 7 8 9
PRODUKZIOAG ATIKO ARDURA
Zuzendariak produkzioagatiko arduraren eta pertsonengatiko arduraren
konbinaziotik sortuko den 81 estiloetako bat izango du. Lidergo estilo
horietatik guztietatik muturreko kasuak bakarrik azalduko ditugu, teoria horren
egileen arabera lidergo estilo bakoitzaren ondorioak aipatuz:
� 1.1._Estiloa: “Administrazio txirotua”. Administratzaileak gutxi arduratzen
dira pertsonengatik eta produkzioagatik, eta mezulari lana egiten dute, hau da,
soilik aginduen berri emateaz arduratzen dira.
� 1.9._Estiloa: “Lagunarteko Administrazioa”. Pertsonengan zentratzen dira;
horretarako, denak gustura dauden lagun arteko giroa sortzen dute. Liderraren
ardura beste taldekideen ongizatea da.
� 9.1._Estiloa: “Zereginen estiloa”. Liderraren ardurak zereginen burutzapena
eta lortutako emaitzak bakarrik dira. Efizientzia maximoa lortzen saiatzen da,
eta horregatik lan baldintzak eta produkzio egitura egoerarik onenean egoteko
bere baliabide guztiak garatzen ditu.
� 9.9._Estiloa: “Taldeen estiloa”. Liderrak ardura maximoa erakusten du,
produkzio beharrak eta langileen lana konbinatzeko gai diren benetako
administratzaileak beraiek direlarik. Lana betetzea beharrezkoa dela
kontsideratzen dute, baina horretarako mendekoen konpromisoa lortzen saiatzen
dira, hartara emaitzarik onenak lortuko baitira. Enpresaren eta langileen
interesak ez zaizkie kontrajarriak iruditzen, osagarriak dira eta
konbinatzeko aukerak daude bukaerako helburua lortzeko kolaboratzaileek
horrekin
106
identifikatuta egotea lortzen badute. Talde lana bultzatzen dute, ordezkaritza
eragin eta komunikazioa errazten dutelarik.
Portaera estiloan oinarritzen den teoria bat izanik, Blake eta Mouton-ek
egokiagoa den lidergo estilo hori ikastea posible dela baieztatzen dute,
pertsonenganako eta produkziorako orientazio handia erakutsiz. Horretarako,
maila hierarkiko desberdineko zuzendariak mintegi desberdinetan parte hartzen
dute, (9,9) lidergo estilora bideratzen saiatzen direlarik.
4.2.3. Egoeraren_araberako_ereduak
Portaera estiloetan oinarritzen diren teoriak —lidergo estilo optimo bat badela
diotenak eta zuzendariak ikasi eta bereganatu dezakeen gaitasuna dela
defendatzen dutenak— alde batera utziz, teorien hirugarren talde bat sortzen
da, “egoeraren araberako ereduak” izena hartzen dutenak. Teoria horien arabera,
ez dago onena kontsideratu daitekeen lidergo estilorik; eta lider arrakastatsu
eta eragingarriek ez dute beren estiloa modu egonkorrean mantentzen, egoera
desberdinen araberako beharrizanei moldatzeko gai diren lidergo estiloak
ezartzen baitituzte. Egoeraren araberako eredu horien artean, Hersey eta
Blanchard-en teoria modu zabalean landuko dugu, hori delako enpresa munduan
aplikazio praktiko handiena izan duen
teoria.
107
[3316_366_enpresa_ekonomia_antolakuntza_eta_zuzendaritza/Image_136.png]
4.2.3.1. Tannenbaum
CLASIFICACION DEL LIDERAZGO
LIDERAZGO CENTRALIZADO EN EL JEFE
LIDERAZGO CENTRALIZADO EN LOS SUBORIDNADOS
EJERCICIO DE ATORIDAD POR EL ADMINISTRADOR
AREA DE LIBERTAD DE LOS SUBORDINADOS
EL ADMINISTRADOR
TOMA LA DECISION Y LA COMUNICA
EL
EL ADMINISTRADOR
PRESENTA SU
IDEA Y ABRE UNA DISCUSION
EL ADMINISTRADOR
PRESENTA EL PROBLEMA,
RECIBE
SUGERENCIAS, Y TOMA SU
EL ADMINISTRADOR PERMITE QUE LOS SUBORDINADOS FUNCIONEN DENTRO DE LOS LIMITES
DEFINIDOS POR EL
ADMINISTRADOR
VENDE SU DECISION
EL ADMINISTRADOR PRESENTA UNA DECISION SUJETA
A MODIFICACION
DECISION
EL ADMINISTRADOR DEFINE LOS LIMITES Y PIDE AL GRUPO QUE TOME UNA DECISION
SUPERIOR
LIDERAZGO AUTORITARIO LIDERAZGO DEMOCRATICO PLENA Y TOTAL LIBERTAD HACIA LOS
SUBORDINADOS
Tannenbaum-ek proposatutako grafiko horrek lidergo portaera eredu desberdinak
adierazten ditu. Jarrera autokratikoa eta liberala portaera guztietatik izan
daitezkeen bi baino ez dira. Muturreko lidergo estilo batean liderrak erabakiak
hartzen ditu, bere mendekoei aginduak ematen dizkie eta bere esanak bete
daitezen espero du. Beste muturrean, erabakiak hartzeko boterea mendekoekin
partekatzen du, taldekide guztiek parte-hartze berdina dutelarik: pertsona bat,
boto bat. Bi muturren artean lidergo estilo desberdinak daude eta zuzendariak,
hurrengo baldintzen arabera, denen artetik bat aukeratuko du:
- Zuzendariari dagozkion faktoreak (haren printzipioak, mendekoengan duen
konfiantza, estilo baten edo beste baten alde erakusten duen joera,
zalantzagarritasunaren onarpena).
- Mendekoari dagozkion faktoreak (aske sentitzeko beharrizana, erantzukizunak
bereganatzea, arazoekiko interesa, enpresa eta bere helburuekin identifikatuta
sentitzea, ezagutza eta esperientzia, aurreko parte-hartze esperientziak,...).
- Egoerari dagozkion faktoreak (erakunde mota, tamaina, erakundearen kultura,
era juridikoa, lan mota, talde efikazia, lanaren zailtasun maila, erabakia
hartzeko
denbora,...).
108
4.2.3.2. Fiedler-en eredua
Eredu honentzat liderraren efizientzia bi ezaugarri koordinatzeko gaitasunak
zehazten du: langilearenganako eta lanerako orientazioa, antolaketan eta lan
taldean dagoen egoera zehatza kontuan hartuz (Fiedler, F., 1974).
Fiedler-ek zuzendari baten lidergo estiloa neurtzeko test bat garatu zuen,
Gutxien Estimatutako Lankidea edo LPC (Less Prefered Coworker) izenarekin. Test
horretan, zuzendariak gutxien estimatzen duen lankidea baloratu behar du. Test
horretan lortzen den puntuazioaren arabera, liderrak lanean edo harremanetan
zentratzen den estiloa duen determinatzen da. LPG testean puntuazio baxua
lortzen dutenek lanerako orientazioa dute gehienbat, Fiedler-en ustez.
Puntuazio altua lortzen dutenak, berriz, besteekin harreman onak izaten asko
saiatzen dira, baita gutxien estimatzen dituzten pertsonekin ere. Beraz, LPG
testean puntuazio altua lortzen dutenek harremanetan edo pertsonengan
oinarritzen den lidergo estiloa dute.
Lidergo estilo bat edo bestea bereganatzea egoeraren kontrola edo kontrol
mailaren eta liderrak berehalako lan ingurunean duen eraginaren araberakoa
izango da. Lidergo estiloa zehazten duen egoeraren kontrol hori, era berean,
hiru faktoreren araberakoa da:
a) Liderrak bere mendekoekin duen harremana: Taldekideek liderra zein mailatan
edo neurritan onartzen duten. Liderrak lan taldearen babesa, leialtasuna eta
konfiantza dituen zehazten da. Ezaugarri hori egoeraren kontrolaren aldagai
garrantzitsuena da.
b) Lanaren egitura: Zeregina burutzeko eskatzen den zehaztasun maila. Gure
langileek betebehar sinple gutxi betearazten badituzte, asko egituratutako
zereginei buruz ariko ginateke; betebehar konplexu, desberdin eta asko burutuko
balira, gutxi egituratutako lanei buruz ariko ginateke. Egin beharrekoak
egituratuago daudenean, liderraren kontrol eta eragina burutzea errazagoa
izango da.
c) Liderraren botere posizioa: Karguaren ondorioz egotzitako ezaugarri, eragin
eta estatus gisa ulertutako posizioa. Hau da, langileen mendekotasuna lortzeko
liderrak
duen botere maila, sariak, zigorrak edo bestelako metodoak erabiliz.
109
Fiedler-en eredua
 _____________________________________________________________________________
|Liderra eta  |       |     |      |       |       |       |       |          |
|langileen    |Onak   |Onak |Onak  |Onak   |Txarrak|Txarrak|Txarrak|Txarrak   |
|arteko       |       |     |      |       |       |       |       |          |
|harremanak___|_______|_____|______|_______|_______|_______|_______|__________|
|Lanaren      |       |     |      |       |       |       |       |          |
|egituratzek o|Altua  |Altua|Eskasa|Eskasa |Altua  |Altua  |Eskasa |Eskasa    |
|erraztasuna__|_______|_____|______|_______|_______|_______|_______|__________|
|Posizioa     |Sendoa |Ahul |Sendo |Ahula  |Sendoa |Ahula  |Sendoa |Ahula     |
|(boterea)____|_______|a____|a_____|_______|_______|_______|_______|__________|
|             |1      |     |      |       |       |       |       |8         |
|Egoera mota  |Fabora |2    |3     |4      |5      |6      |7      |Kontrako a|
|_____________|-garria|_____|______|_______|_______|_______|_______|__________|
|Eraginkorra  |       |     |      |Harrema|Harrema|Harrema|Harrema|          |
|den lidergo  |Lana   |Lana |Lana  |-na    |- na   |- na   |- na   |Lana      |
|estiloa______|_______|_____|______|_______|_______|_______|_______|__________|
Faktore horien balorazioa liderrarengandik abiatuz egiten da, hau da, helburuak
lortzeko faktore horiek egokiak diren ala ez ebaluatuz. Ingurunearen moldaketa
eginez, lidergo estilo espezifiko eta konstante baten bilaketa bultzatu
beharrean, eredu horrek liderraren jarrera eta egoera egokitzea bultzatzen du.
Liderrak kontrol maila altua duen egoeretan, lanean oinarritutako liderrak (LPC
testean puntuazio baxua) harremanetan oinarritutakoak (LPC testean puntuaketa
altua) baino eraginkorragoak izango dira. Kontrol maila baxuko muturreko egoera
batean gauza bera gertatuko litzateke. Baina, kontrol maila ertaina dagoenean,
harremanetan oinarritutako liderrak efikazagoak dira.
Egoeraren araberako beste teoria batzuek diotenez, liderrak bere lidergo
estiloa egoera desberdinetara moldatu behar du, baina Fiedler-ek beste bide bat
proposatzen du: egoera aldatu liderraren estilora egokitzeko. Gure lidergo
estiloak ez badu egoeraren kontrola lortzen, kontrol hori langileekiko
harremana hobetuz lortu daiteke, langileen zereginak gehiago zehaztuz, edo
enpresan botere jarrera handiagoa lortuz.
Aipagarria da, Fiedler-ek ez duela uste lidergoan hezteak hobekuntza nabariak
dakartzanik. Fiedler-en ereduak ikertzaileen onespena lortu du, eta
erakundearen efikazia liderraren eta
egoeren arteko lotura egokiak ondo parekatuz handitu daitekeela ziurtatzen du.
Eredu horrek,
110
langileak, lana eta antolaketa liderraren jarrerarekin erlazionatzea lortu du,
lidergo estilo orokor batean abilezia batzuen erabilera proposatuz.
Eredu horri buruzko zalantza garrantzitsuenak LPC eskalaren baliagarritasunari
buruzkoak dira. Gainera, aldakortasun eta konplexutasun handiko egoeretara
moldatu nahi dutenen eta eredua jarraitu nahi dutenen berezko gaitasuna alde
batera uzten du, eguneroko lanetan zuzendaritzaren miopia eta aldaketarako
erresistentzia sortu daitezkeelako.
4.2.3.3. Hersey eta Blanchard-en eredua
Eredu hau oso garrantzitsua da lidergoari buruzko gaian, lidergoaren formazioan
gehien erabiltzen den ereduetariko bat baita, bai enpresa munduan eta baita
lidergo efikazak garatzea helburu duten beste erakunde batzuetan ere
(ejerzitoan, adibidez).
Egoeraren araberako eredu bat da, kanpo faktoreen eraginez liderraren jarrera
aldaketak suposatzen dituelako. Hersey eta Blanchard-en ustez, zuzendaritza
helburuak lortzeko, mendekoen heldutasun maila aldagai erabakitzailea da.
Menpekoen heldutasun maila: Betebehar bat egiteko, jarraitzaileek erakusten
duten trebetasun eta motibazioa.
Liderrak, langile batek egin behar duen betebehar bakoitzeko, modu
indibidualean lan hori betetzeko trebetasuna (ezagupenak, esperientzia eta
maiztasuna lan horretan) eta borondate edo gogoa/jarrera (willingness)
identifikatu beharko ditu (motibazioa eta konfiantza).
Jarraitzaileen heldutasun etapen arabera, lidergo estilo desberdina eta egokia
ezartzen duten nagusiek beren mendeko langileak heldutasun handiagoko faseetara
bultzatuko dituzte, langileak erantzukizun gehiago berenganatzeko eta modu
autonomo eta automotibatu batean jokatzeko gai izango direlarik.
Motibazioaren eta gaitasun teknikoaren mailaren arabera, heldutasun etapa
desberdinak identifikatu ditzakegu:
111
· 1_Heldutasuna_(M_1): Pertsonak ezin du (ez du ezagutza, esperientzia edo
trebetasun nahikorik) eta ez dago prest (ez dago motibatuta edo ez dauka
norberarengan segurtasunik) zereginen erantzukizuna bereganatzeko.
· 2_Heldutasuna_(M_2): Aurreko fasean lortutako esperientziaren ondorioz,
pertsonak ezagutza eta trebetasun maila minimo bat du, gehiago ikasteko
motibatuta dago, baina zereginaren erantzukizun osoan bereganatzeko ez du bere
burua prest ikusten. Oraindik ez da gai bere zeregina betetzeko, baina
motibazio eta konfiantza handiagoak erakusten ditu liderrak orientatze lanak
betetzen baditu.
· 3_Heldutasuna_(M_3): Pertsonak ezagutza eta trebetasun nahikoak ditu zeregina
betetzeko, bere betebeharra orientazio jarraiturik izan gabe bete dezake, eta
ekarpen eta iradokizunak egiteko gai da; baina oraindik ez dauka norberarengan
konfiantza nahikorik edo beldurtuta sentitzen da nagusirik gabe lan egin behar
badu (gai da baina ez dago ziur), edo ez dago bere abilezia erabiltzeko
motibatuta (gai da baina ez dago prest).
· 4_Heldutasuna_(M_4): Pertsonak zeregina egin dezake eta egin nahi du (gai da
eta prest dago); gai dela badaki, ziur dago eta bere lanean berezko asetasuna
sumatzen du, bere lana betetzeko kanpoko kontrolen edo pizgarrien beharrik ez
dagoelarik.
Lehen esan dugunez, teoria honen arabera menpekoen heldutasun maila ez da
ezaugarri iraunkor bat, ezta jarraitzaileen nortasunaren atributu bat ere.
Zeregin espezifiko baten aurrean jarraitzaileen prestakuntza eta jarrera
definitzeko erabiltzen da. Horrela, pertsona bat gai izan daiteke eta prest
egon (M 4) zeregin espezifiko bat betetzeko eta, era berean, beste zeregin bati
aurre egiteko ez da gai izango eta ez da prest egongo (M 1). Era berean,
teknologia eta produktu aldaketek edo mendekoen arazo pertsonalek hura
dagokiona baino heldutasun maila baxuagoan kokatu dezakete. Arrazoi horiek
direla eta, lider efektiboak pertsona baten eta bere lan taldeko partaideen
desberdintasun horiek identifikatzen jakingo du.
Liderrak, langilearen heldutasun mailaren ebaluazioa egin ondoren, heldutasun
maila horretara hobeto egokitzen den lidergo estiloa aukeratu beharko du, lau
lidergo estilo
ezberdinen artean. Horrela, langilearen arabera nagusiaren portaera aldatu
beharko da.
112
Hersey eta Blanchard-en egoeraren araberako eredua
Parte-hartza ile Limurt zailea
Lanarek iko ardura eskasa
Harremanek iko ardura handia
Harreman. ardura eskasa
Lanarek iko
Harremanek iko ardura handia
Lanarek iko ardura handia
Lan a
Harremanek iko ardura eskasa
Lanarek iko ardura handia
[3316_366_enpresa_ekonomia_antolakuntza_eta_zuzendaritza/Image_137.png]
Hersey eta Blanchard.en egoeraren araberako lidergo teoria.
ardura eskasa
Delegatza ilea
Ins truktore
[3316_366_enpresa_ekonomia_antolakuntza_eta_zuzendaritza/Image_138.png]
ZUZENDARIT ZA PO RT AERA
M4 M3 M2 M1
[3316_366_enpresa_ekonomia_antolakuntza_eta_zuzendaritza/Image_139.gif]
[3316_366_enpresa_ekonomia_antolakuntza_eta_zuzendaritza/Image_140.png]
Langilearen heldutasun maila
Teoria honetan, lidergo estiloak liderraren bi portaera moten maila desberdinei
dagokie: 1) eginkizunaren aurrean duen portaera edo produkzioagatiko ardura
(“produkziorako orientazioa”, zuzendaritza sarean erabilitako terminologia
berdina aplikatuz) eta 2) portaera babeslea edo pertsonengatiko ardura
(“pertsonenganako orientazioa”). Bi dimentsio horien konbinaziotik lau lidergo
estilo lortzen dira: Instruktorea (kontrola nagusi den estiloa); Limurtzailea
(gainbegiraketa nagusi den estiloa); Parte-hartzailea (parte-hartzea nagusi den
estiloa) eta Delegatzailea (delegatzea nagusi den estiloa).
� Lidergo instruktorea: Estilo instruktorean, liderra batez ere eginkizunean
(produkzioan) oinarritzen da, bere jarraitzaileekin dituen harreman pertsonalez
oso gutxi arduratzen delarik. Lidergo instruktorea estilorik egokiena da
langileen heldutasun maila oso baxua denean (M1). Maila horretan, bete behar
duten lanari buruzko orientazio eta gainbegiraketa zuzena behar dute langileek,
eta baita helburuen, rolen, prozeduren eta emaitzetan lortu behar den kalitate
mailaren deskribapen bat ere.
� Lidergo limurtzailea: Heldutasun maila moderatu-baxua duten
jarraitzaileentzat (M2), gomendatutako portaera gainbegiraketa nagusi den
estiloa izango da. Lidergo estilo horretan, liderrak produkzioagatiko eta
pertsonengatiko ardura handia erakusten du. Etapa honetan, jarraitzaileek
zereginak gehiago ezagutzen dituzte, baina, hala ere,
oraindik ez dituzte egin beharreko lanak menderatzen. Arrazoi hori dela eta,
oraindik
113
produkzioagatiko ardura duen portaera estiloa erabiltzea garrantzitsua da. Fase
horretan, langileak bere zereginek duten garrantzia eta eragina ezagutu nahi
izatea gertatu daiteke. Gainera, momentu horretan, argitasun osoz ezarriko dira
motibazio pertsonalaren eta lanaren helburuekin konpromisoa suposatzen duten
ezaugarrien oinarriak.
� Lidergo parte-hartzailea: Jarraitzaileen heldutasun mailak gora egiten duen
heinean, heldutasun moderatu-altu (M3) batera heltzen dira.
� Lidergo delegatzailea: Bukatzeko, heldutasun maila altua duten
jarraitzaileekin (M4), egokiena delegatzea nagusi den estiloa izango da. Etapa
horretan, produkzioagatiko eta lanagatiko ardurak txikiak izango dira. Liderrak
gauzak errazten dituenaren rola hartzen du eta jarraitzaileak behar duenean
laguntzeko prest egongo da. Fase horretan, liderraren zeregin batzuk
jarraitzaileen esku utzi behar dira, autonomia eman, jarraitzaileen
komunikazioa erraztu, laguntza eta baliabideak eskaini, langileak animatu
arriskuak berenganatzera, eta liderrak lan talderako ikuspegi eta helburu
berriak bilatzeari ekingo dio.
Kasu askotan ez da langileen heldutasun mailaren igoera edo garapen egokia
gertatzen. Hala, liderrak alderantzizko garapena duten langileekin egin dezake
topo edo, arrazoi desberdinak direla eta, heldutasun maila zehatz batekin
trabatzen diren jarraitzaileekin,...
Hersey eta Blanchard-en ustez, heldutasun mailak behera egiten duen
epealdietan, motibazio aspektuek ezinbesteko garrantzia hartzen dute
(segurtasunak eta gogoak zereginak betetzeko), trebetasunekin erlazionatutako
ezaugarriekin konparatuz.
Lidergo estilo egokiena jarraitzaileen heldutasun mailaren arabera ezartzea eta
jarraitzaileak heldutasun maila altuagoetara heltzeko aukera izatea, Hersey eta
Blanchard-en teoriako ondorio garrantzitsuenetarikoak dira.
Ikuspegi honen arabera, lidergo estiloa jarraitzaileen heldutasun mailara
egokitzen denez, jarraitzaileak modu autonomoan eta automotibatuan lan egitera
bultzatzen ditu.
Ikuspegi honen eragozpen bezala ondorengoak aipa ditzakegu: lan taldearen
barnean langileei tratu desberdina emateagatik sortu daitezkeen gatazkak ez
dituela kontuan hartzen
114
eta langile bakoitzari arreta pertsonala eskaintzea oso zaila izan daitekeela.
Gainera, liderrak irizpide subjektiboak eta sinpleak erabiltzen ditu
jarraitzailea heldutasun maila zehatz batean ezartzeko, egoera horren aurrean
jarraitzailearentzat desabantaila bat izan daiteke, jarraitzailea beste
heldutasun maila batean egon behar izatea gerta daitekeelako.
4.2.4. Lidergo_eraldatzailea
1980ko hamarkadan, lidergoari buruzko ikerketen oinarritzat antolaketak
eraldatu eta indarberritzeko liderrek erabiltzen zituzten moduak hartu
zituzten. Lidergo mota horren ikuspuntu goiztiar bat Burns-ek (1978)
proposatutakoa izan zen; hura burutzeko politikarien azterketa deskriptiboetan
oinarritu zelarik. Burns-entzat lidergoa “garatzen diren harremanak dira,
jarraitzaileen erantzun motibatzaileak momenturo eskatzen dituelarik liderrak,
eta azken horrek bere portaera aldatzen du erantzun positibo edo zailtasunen
aurrean. Azken batean, fluxuen mugimendu konstantea da” (Burns, 1978).
Ikuspegi horretatik eragin handiena izan duen lana Bass-ena (1985) da. Egile
horren ustez, liderra eraldatzailea den jakiteko, liderrak jarraitzaileengan
zein eragin duen ezagutu behar du. Lider eraldatzaile baten jarraitzaileek
konfiantza, mirespena, leialtasuna eta errespetua erakusten dute. Gainera,
jarraitzaile horiek gehiegizko ahalegin bat egiteko motibatuta egongo dira.
Liderra motibatzailea da eta portaera desberdinen bidez jarraitzaileak
eraldatzen ditu:
1) Taldearen eta antolaketaren misioa eta ikuspegia agerian adierazi eta
mantendu.
2) Langileak zeregin desberdinetan ikuspegi ezberdinak erabiltzera bultzatu.
3) Jarraitzaileek duten potentzialaren garapen maximoan konfiantza izan; haiek
sinetsi ezin izango dituzten emaitzak lortzea baimenduz.
4) Langileen interes pertsonalak taldearen interesekin bat egin dezaten,
jarraitzaileak motibatu.
Lider eraldatzaile baten lau tresnak “4 I-ak” izango dira, hau da, Adimena
Suspertu
(Estimulación Intelectual), Banan-banako arreta (Consideración
Individualizada), Motibazio
Iradokitzailea (Motivación Inspiracional) eta Eragin Idealizatua (Influencia
Idealizada):
115
a) Adimena Suspertu: Langileek arazoez duten ezaguera handitzen dute liderrek,
arazo desberdinak ikuspegi ezberdinetatik aztertzen direlarik. Gainera, arazoak
konpontzeko sormena bultzatzen dute.
b) Banan-banakako arreta: Liderrak ahal duen heinean laguntzaileekin harreman
indibidualak izaten saiatu beharko du. Jarraitzaileak era indibidualean lagundu
eta prestatuko ditu liderrak.
c) Motibazio iradokitzailea: Liderraren espektatibek handiak izan behar dute,
eta haiei buruzko ikuspegi estimulatzailea izan behar du. Horrela, proiektuen
inguruan gogoa eragingo dute eta antolaketarekiko leialtasuna sortu.
d) Eragin Idealizatua (Karisma): Jarraitzaileek liderra eredutzat izan behar
dute.
Lider eraldatzailearen printzipioek isla izan behar dute haren portaeran.
Horrela, jarrera koherente bat izateak eredu bilakatzea eragingo diolako,
besteengan eragina izatea lortuko duelako eta bere planteamendu eta ideiak
gustura onartuko direlako.
Lidergo eraldatzailea ikasi daiteke, eta hori frogatzerik badago. Horrela,
Kelloway eta Barling-ek (2000), heziketa programen ondorioz, lidergo
eraldatzailean aldaketa nabariak antzeman dituzte. Formazio ekintza horiekin
batera, lidergo estiloaren ebaluazio bat eta hobekuntzak lortzeko helburuak
finkatzen dira. Hori lortzeko gomendagarria izaten da kontseilari baten
laguntza izatea (aurretik aipatu dugun MCCko Zuzendari XXI-n eta Bizkaiko Foru
Aldundiak sustatutako PREMIE programan gertatzen den moduan).
Orain arte aztertutako ikuspegi guztiek badute antzerako ezaugarri bat; guztiek
liderra ardatz nagusi eta bakartzat onartzen dute. Horrela, eta
liderrarengandik abiatuz, desiratutako eta beharrezkoak diren jarrerak sortu
ahal izango dira, enpresak bere helburuak lortuko dituelarik. Liderrak ekintzak
burutzen ditu, besteak haien jarraitzaile bihurtu daitezen. Beraz, ikuspegi
horiek guztiak “lidergo eraldatzailea” izeneko taldean sartu ditzakegu,
liderrak eta bere portaerak langileen potentziala, enpresa eta ingurunea
eraldatzen dituelako.
Hala ere, orain aipatutako ikuspegiak gizabanakoen botere nahia ahultzen du.
Lider karismatikoek zuzentzen dituzten enpresek izan duten hazkundea aipagarria
da, eta denetan pertsona bakar baten abilezia eta gaitasuna dira nagusi. Hala
ere, indar handia duen
pertsonaia horiek desagertzean, erakundearen indar bereizlea gutxitzen joango
da,
116
zuzendaritza arloan hutsune handia nabarituko da, eta aurretik lortutako
emaitzek behera egingo dute.
Lidergoari buruzko ikuspegi desberdinek diotenez, aipatu berri dugun banakako
lidergoa ordezkatu behar da. Ordezkapen hori, lanetik, antolaketatik eta
langileen formaziotik eratorritako tresnen bidez lortuko da, gizabanako bakar
baten menpe egon daitekeen erakunde bat saihestuko delarik.
Ikuspegi berri horien artean Superlidergoa dago. Ikuspegi hori proposamen
berritzailea da eta aurretik azaldutako ideiekiko desberdintasun ugari ditu.
[3316_366_enpresa_ekonomia_antolakuntza_eta_zuzendaritza/Image_141.png]
KASUAK ETA ARIKETAK
BAKALAO, E.A. kasua
[3316_366_enpresa_ekonomia_antolakuntza_eta_zuzendaritza/Image_142.png]
KASUA
[3316_366_enpresa_ekonomia_antolakuntza_eta_zuzendaritza/Image_143.png]
Zu TELEBASQUE enpresako gestorea zara, eta duela gutxi BAKALAO, E.A. enpresa
eskuratu duzue, haren jabeen bikote-arazoak zirela eta (banatzeko izapideak
egiten zeuden) egoera delikatuan baitzegoen. Hartu behar duzun erabakietako
bat, lehenengoa eta zailenetarikoa, BAKALAO, E.A. gestionatzeko ardura izango
duen pertsona hautatzea da. BAKALAO-rentzat ezezaguna den pertsona bat
aukeratzea baztertu egin da eta potentzial handienetariko bi hautagaiak honako
hauek dira: 1) Rosa Goirizelaia, gaur eguneko finantza- zuzendaria, eta 2) Jose
Zubieta, zeina enpresan duela 20 urte hasi baitzen lanean saltzaile moduan eta
pixkanaka gorantz igotzen joan baita organigraman, zuzendaritza komertzialera
heldu arte.
Gerente postuaren ezaugarriak:
BAKALAO, E.A.-ko gestore postuak, nahiz eta ondo ordainduta egon, arazo batzuk
ekarriko dizkio hautatutako pertsonari. Langileen %25eko murrizketa espero da,
gestoreak aukeratuko duelarik nork jarraituko duen eta nork ez. Murrizketa
horrekin batera, gestoreari eskatuko zaio zorroztasun politika bat eta gastuen
gutxitze gogor bat aurrera eramatea; hori dela eta, langileen arteko harremana
tirabira askokoa izango dela uste dute. Gainera, maila altuko
gerente bati dagokionez, egituratzeko zailak eta lan ezberdinak dituzten sail
batzuetako
117
arduradunak gainbegiratu beharko ditu. Botereari dagokionez, kaleratzeko
politikari buruz esan dugun bezala, gerenteak sariak eta zigorrak jarri ahal
izango ditu nahi dituenean.
· Jose Zubieta
Azkeneko 3 urteetan, jabeen gestioaren lagatzeari aurre egiteko, Jose Zubietak
burututako merkatu berrien bilaketak enpresaren biziraupena ahalbidetu du. Lan
horri eta bezeroei eta konpetentziari buruzko ezagupenei esker, enpresan
profesional on baten ospea du. Pertsona bezala, ordea, inork ez dio batere
estimurik. Helburuetarako baino ez da bizi, eta ez du bere mendekoen iritzirik
kontuan hartzen.
Bere departamenduko lana oso ondo egituratuta dago. Berak definitzen ditu
prozesuak eta postu bakoitzean jarduteko era. Bere departamenduan dagoen
boterearen posizioari dagokionez, nahiko ahula da, izan ere ez dauka bere
mendekoak ekonomikoki saritu edo zigortzeko ezta kaleratzeko aukerarik.
· Rosa Goirizelaia
Rosa Goirizelaiak denbora gutxiago darama enpresaren barruan. Procter & Gamble-
ko marketin sailean ardura handiko postu batean lan egin ostean BAKALAO, E.A-ko
finantza-zuzendari postua onartu zuen, Bilbora bueltatu ahal izateko. Hala eta
guztiz ere, bere bokazioa sail komertzialean dago. Entzuteko ahalmen handiko
eta lan edo eta lankideen arazoez oso arduratuta dagoen pertsona da; beraz,
guztiek maite dute. Bere mendekoen lanak errazak dira banatu eta egituratzeko,
nahiz eta Rosa ez sartu asko bere mendekoen lanetan. Rosaren boterearen
posizioa oso handia da, bere mendekoei soldata primak eta langileak kaleratzeko
aukera duelarik, baina orain arte ez du inor ere kaleratu.
a) Azaldu ezazu, Zuzendaritzaren Sarea jarraituz, zein lidergo mota duten
Goirizelaiak eta Zubietak, eta saiatu asmatzen Blake eta Moutonek zein gomendio
emango lieketen zuzendari horiei.
b) Fiedler-en kontingentzia ereduari jarraituz, zein lidergo estilo dute
Goirizelaiak eta
Zubietak? Beren lanpostuetako kontrol egoerari egokitzen zaio?
c) Eredu berdina jarraituz, nor izango litzateke egokiago gestore posturako?
Beste aldaketaren bat ezarriko zenuke?
118
d) Hersey eta Blanchard-en ereduari jarraituz, zein motako mendekoekin izango
lirateke
eraginkorragoak Goirizelaia eta Zubieta?
[3316_366_enpresa_ekonomia_antolakuntza_eta_zuzendaritza/Image_144.png]
Eranskina: Autolidergoa
Arlo zientifiko eta teknologikoan gertatu diren aurrerapenak direla medio eta
hezkuntza maila altuago eta hobeak eskuratzeko biztanleriak duen aukera dela
eta, lan esku tekniko eta profesional oso kualifikatua dago. Langileen lan
espektatibek zuzendaritzako eredu tradizionalak eta lidergoaren ohiko modeloak
baztertzea eragin dute.
Gizabanakoek soldata ukigarria baino zerbait gehiago espero dute enpresetatik,
eta gainera, enpresa gehienetan nagusi izan diren autoritate eta kontrol
estiloak baztertzen dituzte. Ikuspegi horrek proposatzen duen aukera sinplea
da: pertsona bakoitzak dituen gaitasun, sormen eta gogoak aprobetxatzea,
autolidergo baten bidez.
Autolidergoan liderrak duen funtzioa lider karismatikoak edo eraldatzaileak
izan dezaketenaz bestelakoa da. Azken horien kasuan, liderrek automotibazio
altua dute, erakundean egin behar den lana zein den argi daukate, eta
jarraitzaileengan eragin erabakigarri eta berezia sortzen dute.
Autolidergoa ahalbidetzen duen kudeatzaileak, ordea, besteak autozuzentzea
errazten du, hau da, kudeatzailearen helburua hurrengoa da: langile bakoitzak
bere motibazio eta ahalmenei onura ateratzeko baldintza egokiak eskura jartzea;
horrela, arlo pertsonalean autozuzendutako garapen bat lortuko da, langile
guztien garapena gehitzean produktibitate eta efizientzia maila altuagoak
lortuko direlarik.
Superlider batek, bere nahiak betearazteko, ez ditu erabiltzen bere maila
hierarkikoak dakarren boterea, bere izaera liluragarria edo izan ditzakeen
aparteko gaitasunak. Superliderraren betebeharra zuhurrago eta sakonagoa da,
eta bere ekintzak autodiziplina eta autokontrol bat lortzera bideratu behar
dira. Horrela, langileek boluntarioki eta gogotsu enpresaren zereginetan parte
hartuko dute. Superliderrak langileen autolidergoa gertatzea
baimentzen du.
119
Ikuspegi hori justifikatzen duten ideiak hurrengoak dira:
1) Gizabanako guztiak autozuzentzen dira mailaren baten, baina denak ez dira
autolider efikazak.
2) Autolidergo efikaza ikasi daiteke.
3) Autolidergoa erakunde bateko pertsonentzat egokia da.
4) Elkarrekiko eragina dago pertsonaren eta inguruaren artean.
5) Liderra langileak inguratzen dituen munduaren zati bat da; alderantziz ere
eragin berdina dago. Ondorioz, bi norabidetan gertatzen da elkarreragina.
6) Pertsona batek ezin izango ditu besteak zuzendu, bere burua zuzentzeko gai
ez bada
(Manz eta Sims 1993).
Ikuspegi horren ustez, liderrek sortzetiko ezaugarriak dituztelako ustea guztiz
baztertuta dago. Autolider eta superlider izatea ikasketa prozesu baten eta
norberaren eta besteen lanarekiko ikuspegi eta jarrera aldaketa baten ondorioa
delako.
Planteamendu horrekin argi gelditzen da lidergoa bide bat dela ekoizpena eta
enpresaren lehiakortasuna hobetzeko. Gainera, aurrera eraman behar dutenak
zuzendariak izango dira, horiek direlako autoritate formala dutenak. Hala ere,
parte-hartzea nagusi den zuzendaritza baten bidez eraman beharko da aurrera
prozesua.
Langile bakoitzak bere lana betetzeko independentea izatea lortzen duen
heinean, taldean sartzea posible izango da. Talderako sarrera hori
berdintasunez, modu irekian eta segurtasun osoz gertatuko da, hori delako
produktibitateak gora egitea baimentzen duen autozuzendutako taldeetako giroa.
Desberdintasuna nabaria da, gauza ez delako ikuspegi indibidual batetik helburu
zehatz batera zuzentzea; egin behar dena gizabanakoen eta taldeen
autozuzendaritza orientatu, garatu, estimulatu, hobetu, indartu eta
koordinatzea izango da.
Autolidergoa eskuratzeko bi estrategia mota proposatzen dira: (portaeran
oinarritutakoak eta pentsaeran oinarritutakoak)
Portaeran oinarritutako estrategiak
· Helburuen finkapen pertsonala
· Jarraibideen erabilera
120
· Saiakuntzak
· Auto behaketa
· Autosarien banaketa egokia
· Autozigorren banaketa egokia
Pentsaeran oinarritutako estrategiak
· Lanean sari naturalak ezarri
- Gaitasun sentimenduak lortuz
- Autokontrol sentimenduak
- Intentzio edo asmoen sentimendua
· Laneko sari naturaletan oinarritu
· Hobetu daitezkeen pentsaeretan oinarritutako ereduak ezarri
- Suposizio eta usteak
- Irudi mentalak
121
5. GAIA – Motibazioa
5.1. Sarrera
5.1.1. Motibazioa eta motibazio zikloaren teoria
5.1.2. Morala eta jarreraren teoria
5.1.3. Motibazioaren berezitasunak erakundearen alorrean
5.1.4. Teoria motibatzaileen aurkezpena
5.2. Edukiaren teoriak
5.2.1. Maslow-en teoria
5.2.2. McGregor-en X eta Y teoria
5.2.3. Herzberg-en teoria
5.3. Prozesuaren teoriak
5.3.1. Skinner-en indartzearen teoria
5.3.2. Itxaropenen teoria
5.3.3. Helburuak finkatzearen teoria
5.3.4. Ekitatearen teoria
Eranskina - Langileak motibatzeko aholkuak
Kasuak eta ariketak
122
[3316_366_enpresa_ekonomia_antolakuntza_eta_zuzendaritza/Image_145.png]
5.1. Sarrera
5.1.1. Motibazioa_eta_motibazio_zikloaren_teoria
Motibazioa aztertzean erantzun nahi dugun galdera honako hau da: “Zerk
baldintzatzen du pertsonen portaera, konkretuki langileena?” Langileen
motibazioa zein den jakin ondoren, liderrak sarien sistema bat prestatu dezake
bai langileen eta bai erakundeen nahiak bete
daitezen.
Motibazioa = “Poztasuna ematen digun zerbait egitera garamatzan barne egoera”
(Saavedra, I.; 1998)
[3316_366_enpresa_ekonomia_antolakuntza_eta_zuzendaritza/Image_146.png]
[3316_366_enpresa_ekonomia_antolakuntza_eta_zuzendaritza/Image_147.png]
Feed-back
Motitibazi ioa
Portaera Saria
Motibazioa beharraren kontzeptuarekin zuzenean lotuta dago. Zerbait egiten
dugunean, behar edo premia bat asetzen digulako egiten dugu. Horregatik
motibazioaren analisia beharren ikuspegitik egin behar da. Beharren bat bete
gabe edo nahiko aseta ez dagoenean,
[3316_366_enpresa_ekonomia_antolakuntza_eta_zuzendaritza/Image_148.png]
motibazioaren zikloa hasten da. Eskema hurrengoko hau izango litzateke:
OREKA
PIZGARRIA
SARIA EDO
ASETASUNA
***** MOTIBAZIO ZIKLOA *****
BEHARRA
TENTSIOA
PORTAERA EDO
EKINTZA
123
Gizakia orekan dago, baina estimuluren bat agertzen da eta behar edo premia bat
sortzen da. Behar hori benetakoa izan daiteke ala ez (“behar” hitzak momentu
batean sentitzen den eza adierazten du). Bere oreka egoera apurtzen dion behar
hori arintzeko, behar hori betetzen lagunduko dion ekintzaren bat garatzen
ahaleginduko da, horrela berriro ere oreka egoera lortzeko.
[3316_366_enpresa_ekonomia_antolakuntza_eta_zuzendaritza/Image_149.png]
Baina ez da beti beharren asetasuna lortzen, batzuetan trabaren bat dago eta
frustrazioa sortzen da, desoreka egoera agertzen delarik.
OREKA
PIZGARRIA
DESOREKA EDO FRUSTRAZIOA
OZTOPOA
**** MOTIBAZIO ZIKLOA ****
BEHARRA
TENTSIOA
PORTAERA EDO EKINTZA
5.1.2. Morala_eta_jarreraren_teoria
Aurretik azaldutako ideiatik morala eta jarreraren teoria sortzen da.
Morala motibazio egoeraren ondorioa da. Gizakiaren bakarkako beharrak asetzeko
baliabideak eta baldintzak topatzea posible denean, gizakiaren morala altua da.
Moral altuko egoera batek baikortasuna, kooperazioa eta jarrera positiboak
erakartzen ditu. Horren ondorioz, ardura eta enpresarekiko identifikazio
jarrerak sortzen dira. Egoera horretan, erakundearekin eta gainontzeko
lankideekin langileen lankidetza handiagoa da, lanean jarrera positibo bat
igartzen da, baita jarduera handiago bat ere, eta ikuskapen arazoak
gutxitzen dira.
124
Moral baxuko egoerak agresibitatea, erresistentzia, kontrakotasuna, apatia eta
desinteres jarrerak sortzen ditu. Horrek diziplina arazoak, ezkortasuna,
edozein iradokizunen aurrean erresistentzia,... dakartza.
Hori guztia dela eta, onena da langile guztiek moral altua izatea lortzea.
Horregatik, zuzendaritzaren eginkizuna langileek beren beharrak betetzea
lortzea izango litzateke, baina behar horiek asetzen lanak tartean egon behar
du, hau da, langileek beren beharrak aseko dituzte erakundearen helburuak
lortzen diren bitartean.
5.1.3. Motibazioaren_berezitasunak_erakundearen_alorrean
Ikus dezakegunez, orain arte aztertutako kontzeptu askok oinarri psikologikoa
eta are filosofikoa ere badute. Aspektu horiek enpresa munduan guztiz
identifikagarriak dira.
Enpresa munduan motibazio kontzeptua aztertzerakoan, aspektu batzuk kontuan
hartu behar dira, adibidez hurrengoko hauek:
1) Motibazio maila aldatu egiten da, bai gizakien artean eta bai gizaki
bakoitzaren barnean ere momentu ezberdinetan.
2) Motibazioak esfortzu gehiago eskatzen du, baina esfortzu hori
erakundearentzat onuragarria den norabide batean bideratu behar da. Horregatik,
bakarkako beharrak erakundearen helburuekin bateragarriak eta trinkoak izatea
derrigorrezkoa da. Hori horrela ez denean, gizakiek erakundearen interesen
kontrakoa den esfortzu handia egin dezakete.
3) Kapitulu honetan ikasiko ditugun teoria gehienak Estatu Batuetako
psikologoek garatu dituzte eta teoria horiek langile estatubatuarrentzat
baliogarriak izan daitezke; eta, oro har, langile estatubatuarrek kapitalismoen
printzipioak oso barneratuta dauzkate. Baina barneratze hori beste herrialde
batzuetako kulturetan ez da hain
sakona, eta ondorio horiek ezin dira beste herrialde edo egoeretan berdin
aplikatu.
125
4) Gaur egungo edozein enpresatan egon daitekeen lan indar ezberdinen
motibazioa optimizatzeko, gerenteek modu malguan edo flexiblean pentsatu behar
dute.
5.1.4. Teoria_motibatzaileen_aurkezpena
Aurretik aipatutako ideietatik abiatuz, motibazio teoria ezberdinak garatu
dira, eta teoriok bi multzotan sailkatu daitezke:
· Edukien_teoriak: Pertsonak zerk motibatzen dituen azaldu nahi dute. Pertsonen
portaera bideratzen, mantentzen, galgatzen duten arrazoiak, zergatiak zeintzuk
diren aztertu nahi dute. Horrek ondorengoa lortzen lagunduko digu:
Langileen etekinak sortzen duen beharra determinatzen eta behar horiek betetzen
lagunduko duten sariak eskaini.
Ohartu egin behar gara beharrak aldatu egiten direla pertsona ezberdinen artean
eta baita pertsona batengan bere bizitzaren zehar ere. Hori dela eta, sarien
sistema egokitu beharko dugu.
· Prozesuaren_teoriak: Teoria horiek aztertzen dute motibazioa nola sortzen den
eta zer egin daitekeen eragiteko, bideratzeko, mantentzeko eta galgatzeko.
Motibazio prozesua, bere kanpoko adierazpenak baino gehiago aztertzen dute.
Ikasketa prozesuan jarraitzen
den oinarrizko eredua da.
[3316_366_enpresa_ekonomia_antolakuntza_eta_zuzendaritza/Image_150.png]
5.2. Edukien teoriak
5.2.1. Maslow-en_premien_hierarkia_(1943)
Maslow-en teoria honako printzipio hauetan oinarritzen da:
1) Maslow-en arabera, motibazioa azaltzeko, oinarrizko bi premisa kontuan hartu
behar dira: portaeran, ase gabe dauden premiek soilik dute eragina. Motibatzen
duena asegabetasuna da. Premia bat aseta dagoenean, sari hobe batek ez du
poztasunik
ematen.
126
2) Beharrak edo premiak garrantziaren hierarkia batean banatzen dira. Horrela,
pertsonen artean premien bi multzo era daitezke: beheko premiak (behar
fisiologiko eta segurtasunekoak) eta goiko premiak (sozialak, estimazio premiak
eta autorrealizaziozkoak). Pertsona batek maila batetik segidan dagoen goiko
mailara
[3316_366_enpresa_ekonomia_antolakuntza_eta_zuzendaritza/Image_151.png]
igotzeko, beheko mailako premiak beteta izan behar ditu.
Norberaren errealizazioa
Estima beharra Behar Sozialak Segurtasun beharrak
Behar fisiologikoak
Lehenengokoak oinarrizkoenak dira eta, beraz, lehenengo bete behar direnak.
3) Beheko motibazio batetik goiko motibazio batera pasatzeko, beheko premiak
aseta edo beteta egon behar du.
Behar fisiologikoak
Behar begetatibo edo ezinbestekoak deitzen dira, gizakiaren biziraupenarekin
erlazionatuta daude. Jaiotzen garenetik ditugu eta berezkoak dira. Behar
fisiologikoen maila baxuenean daude eta animaliek ere badauzkate.
Garrantzitsuenak elikadura, loa, ariketa fisikoa, sexu gogobetetzea,... dira.
Maslow-en iritziz, lurralde aurreratuetako langileek behar horiek aseta
dituzte, eta, hartara, ez dute portaeran eraginik izaten; baina betetzen ez
direnean, indar handiz eragiten dute. Behar horien asetasunean garrantzi handia
duen elementua dirua da. Mugatuak dira.
Segurtasun beharrak
Hemen kalte fisikoen eta gaixotasunen kontrako babesa sartzen da. Baita
“etorkizuneko beharrak” aseta izatea, adibidez erretiro pentsioa lortuko duzula
jakitea, betirako lanpostua
daukazula jakitea, etab.
127
Maslow-en iritziz, behar horiek aseta dituzte langile gehienek. Dena dela, gaur
egun langile ugari daude epe laburreko kontratuekin, gobernuak eta ekonomialari
askok diote etorkizunean erretiro sistemak porrot egingo duela, lan istripu
ugari daude,... Beraz, langile askorentzat, behar horiek indar handiz eragiten
dute.
Behar sozialak
Familian eta taldeetan integratzeko, onartuak sentitzeko eta maitasuna eman eta
jasotzeko beharrak dira. Fase horretan, gizakiak enpresa batean parte hartzeko
motibazioa izan dezake. Hawthorne-ko esperimentuan ikusi zen bezala, behar
horiek asetzeko asmoz, langileek antolakuntza informalaren estandarrak eta
arauak onartzen dituzte.
Maslow-en aburuz, enpresa askotako antolakuntza formalak ez du ezer egiten
behar horiek asetzeko, eta frustrazioa sortzen da maila horretan.
Estimazio beharrak
Beste pertsonengan errespetua eta estimazioa, besteek onartzen duten
prestigioarekin zerikusia du. Fase horretan, gizakia besteekin baloratzen da
eta beste horiek berari buruz duten iritzia baloratzen du; beraz, bere esker
ona nahi du. Erakundeak behar horiek ase ditzake ardura handiagoko eta esker on
handiagoko lan postua emanez. Langileak zorionduz, sarituz eta promozionatuz
ase ditzakegu behar horiek.
Maslow-en ustez, langile askok ez dute behar horiek asetzeko posibilitaterik.
Autorrealizazio beharrak
Heziketa eta kulturaren emaitza da, eta behar psikologikoak bezala, ez da inoiz
ere asetzen guztiz, gizakiak asetasun gero eta handiagoa bilatzen duelako.
Autorrealizazio beharra, bakoitzak bere potentziala betetzeko, auto-garapen
jarraitu batean egoteko bultzada da. Beharrok ez dira mugatuak.
Maslow-en ustetan, oso zaila da azken behar horiek zein aurrekoak guztiz
asetzea.
Maslow-en beharren teoriak esker on handia jaso du, bereziki gerente bezala
dihardutenen artean. Hori, bere logika intuitibo eta ulertzeko erreza delako
izan daiteke.
128
XX. mendeko bigarren zatiko teoriarik garrantzitsuenetako bat da; Giza
Harremanetan, publizitatean, psikologia klinikoan eta halako hainbat arlotan
oinarri bezala erabiltzen da. Eta aurrerago ikusiko dugun bezala, antolaketari
buruzko beste teoria batzuetan ere bai. Oso teoria positiboa dela esan daiteke,
Freud-en teoriarekin konparatzen badugu. Zoritxarrez, kritika daitezkeen
alderdi batzuk ere baditu.
Kritikak:
� Beharrak gainezartzen dira eta ez dute Maslow-ek jartzen duen asetasunaren
erregimen zorrotza jarraitzen. Beharrak ez dira bat-batean azaleratzen.
Adibidez, A deitutako behe mailako beharren bat %10ean baino ez badago aseta,
orduan B deitutako goi mailako beharra ez da igarriko. Berriz, A beharra %25an
aseta dagoenean, B %5eko intentsitatearekin agertuko da; A %75a aseta badago,
orduan Bek %50eko intentsitatea izango du, eta horrela hurrenez hurren.
Gainera, konkretuki behar bat hierarkiako maila ezberdinetan egon daiteke.
� Eskala hierarkiko estatiko bat da, kultura ezberdinak edota pertsonen
bizitzan zehar nola eboluzionatu dezakeen bereizi gabe.
� Egile batzuen arabera, froga enpirikoa ez da nahikoa.
� Praktikan, teoria hori ez da erabili behar gizakien jokabidea iragartzeko,
baizik eta pertsonen portaera erakunde barruan ulertzeko.
5.2.2. McGregor-en_X_eta_Y_teoria_(Robbins,_2010,_1996)
Douglas McGregor-ek (1957) garatutako teoriak Lan Soziologiaren printzipio
orokor batean finkatuta daude. Printzipio horrek zera zioen: “Gerentziaren
filosofiak geroko praktika zehazten du”. Horren arabera, enpresa gestionatzen
duten pertsonen jarrerak bere mendekoen jarrera zehazten du. Hots, enpresa
bateko zuzendariak berak kontratatuta dituen pertsonen portaerari buruz dituen
susmoek pertsona horien azken jarreretan eragin handia izango dute.
McGregor-ek gizakien izaerari buruz bi ikuspegi proposatu zituen: bata ikuspegi
negatiboa izango litzateke eta X teoria deitu zion; bestea, berriz, ikuspegi
positiboa izango litzateke, Y
teoria, alegia.
129
Bi teori horiek ondoko taula honetan islatu ditugu:
 _____________________________________________________________________________
|X_TEORIA_ETA_Y_TEORIAREN_PREMISAK_____|
|X_TEORIA______________________________|Y_TEORIA______________________________|
|Enplegatuek, oro har, lanarekiko      |Enplegatuek, lana, atseden edo jolas  |
|nahigabea                             |bat                                   |
|sentitzen dute eta ahal duten neurrian|bezala hartzen dute.                  |
|ekidin_egiten_dute.___________________|______________________________________|
|Enplegatuak, nahi diren helburuak     |Enplegatuek, autozuzendaritza eta     |
|lortzeko, derrigortu, kontrolatu edo  |autokontrola erabiliko dute,          |
|zigorrekin_mehatxatu_egin_behar_dira._|helburuekin_konprometituta_badaude.___|
|Enplegatuek ardurak ekidingo dituzte  |Batezbesteko pertsonek ardurak        |
|eta                                   |onartzen                              |
|ahal den neurrian zuzendaritza formala|edo topatzen ikas dezakete.           |
|bilatuko_dute.________________________|______________________________________|
|Langile gehienek lanarekin lotuta     |Erabakiak hartzeko ahalmena ondo      |
|dauden                                |banatuta dago populazioaren artean eta|
|beste faktoreen gainetik segurtasuna  |ez da gerenteek soilik duten          |
|jartzen dute eta handinahi gutxi      |trebetasun bat.                       |
|adierazten_dute.______________________|______________________________________|
Gerentziaren gogoak eta langileei buruz duen ikuspuntuak haren jarrerak gogor
baldintzatzen dituzte, eta horren ondorioz langileen portaerak ere
baldintzatzen dituzte. Lantegiko nagusiek aldez aurretik uste badute langileek
X teorian bezala jokatuko dutela, beren pentsaerak lan harremanetan eragin
ezkorra izango du. Gerenteek zuzendaritza estilo autokratikoa izango dute ziur
aski. Y teoriaren kasuan aurkakoa gertatuko da: parte-hartze handiagoko
gestioa, sail ezberdinetako autonomia, pertsonen errotazioa lan-postu
ezberdinetan, eta abar.
X eta Y teoriak Maslow-en teoriarekin lotuz, honako hau esan dezakegu: behe
mailako beharrek gizakia menderatzen dutela uste du X teorian oinarritzen den
zuzendari batek, eta langilea soldataren bidez motibatzen saiatuko da. Y
teorian oinarritzen den zuzendari batek, berriz, pentsatuko du langilearen
portaera baldintzatzen duten beharrak goi mailakoak direla, eta horiek asetzen
ahaleginduko da. McGregorrek berak Y teoriako suposizioak X teoriakoak baino
baliagarriagoak zirela uste zuen. Hori dela eta, erabakiak hartzerakoan,
ardurazko eta erronkako lanpostuetan parte-hartzea proposatzen zuen. Taldeko
harreman onek langilearen motibazioa maila gorenera jasotzen dutelako ideia ere
bultzatu zuen.
Zoritxarrez bi hipotesietatik bat ere baliagarria izan daitekeenik ez dago
probatzerik, edo Y
teoria onartu eta era kontsekuente batean ekintzak aldatuz gero langileak
motibatuago egongo direnik ere ez dago probatzerik. Baina XXI. mendeko
enpresetan, produkzio eta
130
pertsonen gestioaren eskakizunek erakundeei eskatuko dioten malgutasun maila ez
dago lortzerik X ereduaren funtzionamendu hertsi batekin.
Noski, aurkezten zaizkigun eredu horiek hipotesi hutsak dira, eta gaur egun
benetan behatzen duguna teoria biak nahasten dituzten iritzi eta zuzendaritza
egiturak dira.
5.2.3. Herzberg-en_bi_faktoreen_teoria_(1959)
Honako ideia hau hartzen du oinarritzat: batetik, lanean berezko faktore
motibagarriak daudela, asetasuna edo poztasuna eragiten dutenak; eta, bestetik,
kanpoko eragile batzuk ere badaudela; eta haien gabeziak laneko atsekabea
dakarrela.
Hori bistaratzeko, Herzberg-ek hauxe galdetu zien 200 injineru eta
ekonomialariri: Zer da pertsonek nahi dutena beren lanean? Zer da lanean
noizbehinka gaizki sentiarazten dituena? Erantzunak taulatu eta sailkatu egin
zituen, eta honako ondorio hau eratorri: bi motatako faktore edo eragileak
ziren lanean poztasuna edo atsekabea sortzen zutenak.
1) HIGIENE EDO MANTENIMENDU FAKTOREAK (kanpokoak). Faktore horiek, laneko
atsekabea ekiditeko, maila aski batean izan behar dira, baina ez dira oso
motibagarriak. Hau da, faktore horiek ez izateak (gabeziak) atsekabea sortzen
du, baina beren existentziak ez du asetasun/poztasunik eragiten.
Zentzuzko poztasun maila mantentzeko beharrezkoak dira. Batez ere lanpostuaren
ingurune edo testuinguruarekin zerikusia daukaten faktoreak dira:
- Soldata
- Enpleguaren ziurtasuna
- Lan baldintzak.
- Prestigioa.
- Enpresan erabiltzen diren prozedurak.
- Ikuskapenaren kalitatea.
- Pertsonen arteko harremanen kalitatea.
Edozein lanpostutan aseta dauden beharrei dagozkiela uste da eta, horregatik,
ez dute motibaziorik sortzen.
131
Lanean asetasuna eragiten duten faktoreak (Frederick Herzberg)
Kanpo faktoreak (Higienezkoak)
Testuinguruko dimentsioak
[3316_366_enpresa_ekonomia_antolakuntza_eta_zuzendaritza/Image_152.png]
L Enpresa politika
A Antolaketa egitura
N Zuzendaritza estiloa eta ikuskaritza
A jarraibideak
N Lan baldintzak
Berdin eta goikoekin harremanak
A Soldata-politika
T
S E
K  Barne faktoreak (Motibagarriak)
A Edukien dimentsioak
B Arrakasta-Errealizazio pertsonala-Baloreak
E Onespena-Sozialki igotzea
A Promozio aukerak
Ardurak
Lana bakoitzean, konplexutasuna eta aniztasuna
Autonomia maila.
LANEAN ASETASUNA
2) FAKTORE MOTIBAGARRIAK (Berezkoak). Lanpostuaren edukiarekin zuzenki
erlazionatuta daude. Faktoreon gabeziak ez du atsekabea sortzen, baina
faktoreok agertzea motibagarria da. Honako faktore hauek dira:
- Lorpenak.
- Onarpena/aitorpena.
- Ardura/erantzukizuna.
- Aurrerapena.
- Lana bera.
- Garatzeko aukera.
Hartara, zuzendaritzak langileen asetasun/poztasun handia lortu nahi badu,
azken faktore horiez baliatu beharko du. Herzberg-en arabera, behe mailako
beharrak aseta daudenean, zuzendaritzako ekintzak beste faktore horietan
finkatu behar dira.
Tradizioz, gerenteak motibazio arazoak diru gehiagoren, prestazio handiagoen
edota lan baldintza hobeen bitartez konpontzen ahalegintzen dira. Herzberg-en
teoriak fenomeno
132
horrentzat azalpen bat ematen du: gerenteek beren arreta higiene faktoreei
soilik eskaintzen badiete, ez dago motibaziorik. Langileak motibatzeko, lanaren
edukian aldaketak ezarri behar dira.
Hori dela eta, Herzberg-ek ematen duen gomendio bat ondorengoa da: lana ez da
arrazionalizatu behar eginkizunak ahalik eta zereginik sinpleenetan zatituta,
baizik eta lanpostua aberastuta. Lanpostuetan langileentzat erronka gehiago eta
berriak sortu beharko lirateke. Lanpostua aberasteko hari aniztasun handiagoa
eman beharko litzaioke, baina baita beste hau egin ere:
Langileei askatasun handiagoa eman lanean beren metodoak, sekuentzia eta lan
erritmoa aukeratzeko.
Mendekoen parte-hartzea sustatu eta beren arteko elkarrekintza bultzatu.
Langileei ardura/erantzukizun handiagoa eman.
Kritikak
Eredu honi egiten zaion kritika garrantzitsuena hauxe da: norbaiti laneko
egoera onuragarriren bat aipatzeko eskatzen zaionean, norberaren ego-ak
norberak egindako gauzak aipatzera eramaten du. Lanaren kontrako egoerak
aipatzeko eskatzen zaionean, egoak besteek egin dituzten gauzei buruz hitz
egitera bultzatzen du.
Beste kritika bat ondorio horietara iristeko eraman den prozesuari buruzkoa da.
Herzberg-ek
200 kontulari eta injineruren lagin batekin egindako ikerketa batean oinarritu
zituen bere ondorioak. Lagin hori oso mugatua da beste kolektibo batzuentzat
ere baliogarriak diren emaitzak ateratzeko; izan ere, beste ikerketa batzuek
ondorio ezberdinak atera dituzte (Herzberg-ek faktore motibagarritzat hartzen
zituenak higienikoak ziren, eta alderantziz).
Herzberg-ek asetasun/poztasunaren eta produktibitatearen artean lotura handia
zegoela suposatzen zuen, baina lehenengoa baino ez zuen aztertu, eta
produktibitateari ez zion arretarik ekaini. Beste ikerlari batzuek zalantzan
jarri dute bi aldagai horien arteko lotura
zuzena.
133
Laburpen gisa:
 __________________________________________________
|________|Faktore_higienikoak|Faktore_motibagarriak|
|EZ_DAUDE|Atsekabea__________|Asetasun/poztasun_eza|
|BADAUDE_|Atsekabe_eza_______|Asetasuna/poztasuna__|
Maslow-en eta Herzberg-en arteko konparaketa
Maslow-en eta Herzberg-en ereduen artean antzekotasun handiak daude.
Herzberg-en ideiak zorrotz aztertuz gero, benetan dioena hauxe da: enplegatu
batzuek ekonomia eta sozial mailan aurrerapen hain esanguratsuak lortu dituzte
ezen haientzat Maslow-en goi mailako beharrak (estimazioa eta autorrealizazioa)
faktore motibagarri garrantzitsuenak diren. Aldiz, gaur egungo egoerari
eusteko, behe mailako beharrak aseta izan behar dituzte; hortaz, dirua faktore
motibagarria izan daiteke gerentziatik kanpo dauden enplegatuentzat, batez ere
soldata txikia dutenentzat, eta baita gerentzia mailan dauden enplegatu
batzuentzat ere.
Gainera, Herzberg-en ereduak Maslow-en eredua osatzen du eta bost mailetako
beharrak lanari zuzendutako bi multzotan banatzen ditu: mantenimendua (edo
higienea) eta motibazioa
(hurrengo taulan ikus daitekeen bezala).
134
Maslow-en beharren Herzberg-en
[3316_366_enpresa_ekonomia_antolakuntza_eta_zuzendaritza/Image_153.png]
[3316_366_enpresa_ekonomia_antolakuntza_eta_zuzendaritza/Image_154.png]
[3316_366_enpresa_ekonomia_antolakuntza_eta_zuzendaritza/Image_155.png]
eredu hierarkikoa motibazio-higiene eredua
 ____________________________________________
|Autorrealizazioa_eta_poztasuna______________|
|Estimazioa_eta_egoera_soziala_______________|
|Partaide_izatea_eta_bestelako_behar_sozialak|
|Mota_guztietako_segurtasuna_________________|
|Behar                                       |
|fisiologikoak_______________________________|
Maslow-en eta Herzberg-en arteko ezberdintasunak
FAKTORE MOTIBAGARRIAK
FAKTORE HIGIENIKOAK
 _____________________________________________________________________________
|Gaia                     |Maslow-en beharren      |Herzberg-en bi faktoreen  |
|_________________________|hierarkia_______________|teoria____________________|
|                         |Pertsonak gizartean, lan|Gehiengoak enplegatu      |
|1.- Garrantzia           |guztietan eta jubilatuak|administratzaileak eta    |
|_________________________|________________________|profesionalak_dira._______|
|2.- Portaeran beharrek   |Behar guztiek portaera  |Lanarekin zerikusia duten |
|duten eragina            |motibatu dezakete       |berezko behar batzuk baino|
|_________________________|________________________|ez_dira_motibagarriak_____|
|3.- Finantza ordainsarien|Motibatu dezakete       |Ez dira motibagarri       |
|papera___________________|________________________|klabeak___________________|
|                         |Pertsona guztietara eta |                          |
|4.- Perspektibak         |beren                   |Lanean fokatuta           |
|                         |bizimodura egokitzen    |                          |
|_________________________|dira.___________________|__________________________|
|5.- Teoria mota          |Deskribatzailea (benetan|Preskribatzailea (izan    |
|_________________________|dena)___________________|beharko_litzatekeena)_____|
135
[3316_366_enpresa_ekonomia_antolakuntza_eta_zuzendaritza/Image_156.png]
5.3. Prozesuaren Teoriak
5.3.1. Skinner-en_indartzearen_teoria
B.F. Skinner-ena da. Portaerak zerikusia du portaera horrek dakartzan
ondorioekin eta bakarkako ikasketa prozesuan du oinarria. Ikasketa horretan
indartzeak (“reinforcement”) garrantzizko eragina du.
Portaeran jartzen da enfasia, portaera hori funtsezko elementua delako
lanpostuan eraginkortasunez jarduteko. Gizakiak motibatu daitezke lanerako
ingurune egokia sortzen bada eta beren jardueragatik zoriontzen baditugu.
Portaera kontrolatzen dutenak “indartzaileak” dira. Indartzaileak ondorioak
dira, eta horiek, erantzun baten ondoren datozenean, portaera hori
errepikatzeko probabilitatea areagotzen dute.
Indartzaile mota ezberdinak daude:
Indartzaile positiboa: Erantzunaren intentsitatea gehitzen du eta,
indartzailerik gabe, ez da portaeraren aldaketarik nabarmentzen (Lan hori ondo
egiten baduzu, promozionatuko zaitut).
Zigorra: Nahi ez den portaera baten ondorioa (Bezerorik onena galdu dugu zure
erruz, beraz soldata murrizketa izango duzu).
Indartzaile negatiboa: Zigorra ekiditeko jarduerak, mehatxuak dira (Ez badituzu
salmentak handitzen, kaleratu egingo zaitut).
Indartzailerik eza edo iraungipena: Erantzunaren murrizketa dakar.
Administratzaileek indartzaileen programa bat jarri beharko lukete martxan.
Programa horrek benetan arrakasta izateko, indartzailearen eta portaeraren
artean harreman zuzen bat egon behar da, langileak hala antzeman eta uler
dezan.
Kritikak
Giza portaera osoa kanpoko pizgarri eta eragileek mugatzen dutela eta buru
jabetasunik
(aukeramenik) ez dagoela nabarmentzen duenez gero, teoria honek hainbat kritika
jaso ditu.
136
Egiten zaizkion kritika gehienek uste dute indartzailea “eskupeko” edo
“soborno” (eroskeria) hutsa dela; horrela, gizakien portaerak indartzaile
horiekiko mendekotasun gehiegizkoa izan dezake eta, azkenean, langileek saririk
ez dakarren ezer ere ez dute egingo.
Teoria honek helburuen ideia deuseztatzen du; gizakiak indartzaileen arabera
baino ez direla mugitzen dio, eta hori ez da egia.
5.3.2. Itxaropenen_teoria
Teoria hau hasieran Victor Vroom-ek azaldu zuen, eta gerentziaren jarduera
ezberdinen ahalmen motibatzailea erakusten duen eredu matematiko bat eratu nahi
du.
E B V
[3316_366_enpresa_ekonomia_antolakuntza_eta_zuzendaritza/Image_157.png]
Banakako esfortzua
Banakako jarduera Antolakuntzaren sariak
Banakako helburuak
· E: Itxaropena
· I: Instrumentalizazioa
· V: Balentzia
Teoria honen arabera, era batera edo bestera jarduteko tendentziaren indarra,
jarduerak emaitza bat izango duelako itxaropenaren eta gizakiarentzat emaitza
horrek izango duen erakargarritasunaren indarraren menpe dago. Hau da,
langileek badakite portaera (ekintza) konkretu baten ostean, ondorio (Emaitza)
konkretu bat gertatzeko posibilitatea handiagoa edo txikiagoa (Itxaropena)
dela; emaitza konkretu horrek sariren bat jasotzea ekar dezake; eta sari horri
balio bat edo beste ematen diote. Faktore horien arabera, langileen motibazioa
alda daiteke.
Itxaropenen teoriak, ideia hori formula matematiko baten bidez adierazi nahi
du:
M = E*I*V
Non M = motibazioa baita
137
► E = Itxaropena: Banakako esfortzuaren eta banakako jardueraren/lorpenaren
arteko lotura da. Gizaki batek esfortzu zehatz bat eginez emaitza edo etekin
zehatz bat lortuko duelako ustea.
Adibidez: Egunero ordu bat gehiago lan egiten badut, bezeroen kopurua %2 gehitu
dezaket?
Baiezko erantzuna E = 1
Ezezko erantzuna E = 0
► I = Instrumentalizazioa: Banakako jardueraren/lorpenaren eta antolakuntzaren
sarien arteko lotura. Errendimendu maila batek sari espezifiko bat sortzeko
probabilitatea. Adibidez: Gure bezeroen zenbakia %2 gehitzen badut, komertzial
zuzendaria izateko zer probabilitate dut?
► V = Balentzia: Gizakiak jaso dezakeen ondorioari edo lanean lor dezakeen
sariari ematen dion garrantzia.
Adibidez: Niretzat zer garrantza du igoera horrek?
Behin kontzeptu horiek definituta gero, jarduera edo lorpena (D) motibazioaren
(M) eta gaitasunen (C) funtzio biderkatzaile bezala definitzen da. Gaitasuna
pertsonek lana betetzeko duten potentziala da: D = M*C
Prozesu teoria den aldetik, Itxaropenen teoriak langileen motibazio prozesua
gidatzeko eta zuzentzeko balio du. Zuzendariek eragina daukate hiru faktore
hauetan (Itxaropena, Instrumentalizazioa eta Balentzia), eta eragin hori behar
den moduan erabiliz, langileen motibazioan eragina dezakete. Horretarako
hainbat bide dituzte:
· Itxaropenaren eragina: Argi ezarri langile bakoitzarengandik zer nolako
jarduera/lorpen maila espero den3.
· Banakako jarduera/lorpena sariekin lotu4.
[3316_366_enpresa_ekonomia_antolakuntza_eta_zuzendaritza/Image_158.png]
3 Langilearen motibazioa, esfortzu bat eginez, jarduera/lorpen maila zehatz bat
lortuko duen itxaropenaren menpe dago. Enpresak ezinezkoak diren helburu eta
jarduera/lorpen mailak ezartzen baditu enpresa osoarentzat eta langile
bakoitzarentzat, langileak ez dira motibatuta egongo, Itxaropena = 0 izango
delako.
4 Langilearen motibazioa instrumentalizazioaren menpe dago. Enpresak argi eta
garbi zehazten eta komunikatzen baditu zer nolako sariak emango dituen
jarduera/lorpen maila zehatz batzuk lortuz gero, horrek instrumentalizazioa
(eta langilearen motibazioa) handituko du.
138
· Langile bakoitzak gehien baloratzen dituen sariak zein diren jakin eta sari
egokiak eman.
Kritikak
� Motibazioaren parterik handiena subkontzientea da eta prozesu hori ez da hain
esplizitua.
� Teoria honek ez digu laguntzen erabakitzen zein diren gizakiek nahi dituzten
sariak.
� Parametro bakoitzaren baloreak kalkulatzeko zailtasunak.
5.3.3. Helburuak_finkatzearen_teoriak
E.A. Locke-n teoriak dioenez, helburu kontzienteak eta gizakiaren asmoak
portaeraren determinatzaileak dira. Helburuaren kontzeptua, beraz, portaeraren
oinarria da.
Helburu motei dagokienez, uste da helburuak zenbat eta zehatzagoak eta
argiagoak izan, orduan eta motibagarriagoak direla. Helburuaren zehaztasun eta
argitasunak barne pizgarri gisa jokatzen du pertsonentzat. Horrez gain, helburu
zailak, betiere langileek onartu eta ezinezkotzat hartzen ez badituzte,
motibagarriagoak dira helburu errazak baino.
Langileen portaeran eragin nahi duen zuzendaritzak ekimena hartu eta
langileentzat helburuen plan bat eratu behar du. Eman behar diren pausuak:
! Pertsonalaren, teknologiaren eta erakundearen baldintzak adierazten dituen
diagnostikoa.
! Langileen kontzientziazioa, benetako komunikazio baten bidez.
! Helburuen ezaugarriak (lortzeko zailtasunak), zehaztasuna (helburuak argi
definitu), eskatzen den esfortzua edo konpromisoa azpimarratu.
! Egin behar diren doikuntzak egiteko. tarteka berrikuspenak egin.
! Helburuak finkatu, aldatu eta lortzen direla ziurtatzeko, azken berrikuspen
bat egin.
139
Kritikak:
Nahiz eta berehala lortutako emaitzak onak izan, denboran zehar helburuak
mantentzen badira zailtasunak sor daitezke.
Helburuak zehazteak portaera engainagarriak sustatu ditzake (langileek
errealitatea baino errazagoak diren helburuak jar ditzakete).
Helburuen finkapena kontrol tresna bat bezala erabiltzen da. Obsesioak sor
ditzake.
Gainera, batzuetan emaitzak ezin direnez kuantifikatu, helburuen bitartez
eginkizuna/lorpena neurtzea zaila da.
5.3.4. Ekitatearen_Teoria
John Stacy Adams da teoria horren sortzailea. Ekitatearen teoriaren oinarriak
zuzentasuna eta ekitatea dira. Langile batek, lan bat egitean sentitzen duen
motibazioa, egin behar duen esfortzuaren eta jasoko duen sariaren arteko
ekitatearen edo zuzentasunaren araberakoa izango da. Ekitatea lan ekarpenaren
(input-ak: esfortzua, abilezia) eta sarien (output-a: soldata, lanpostu igoera)
arteko erlazioa izango litzateke.
Pertsona guztiek beren ekarpenak eta horien ondorioz jasotzen dituzten sariak
konparatuko dituzte, eta motibatuta sentituko dira saria egokitzat jotzen
dutenean, egin duten ekarpenarekin alderatuta. Horrez gain, langileek, beren
ekarpen eta sariak beste langileen ekarpen eta sariekin konparatuko dituzte,
eta konparaketa horren ondorioz, beren motibazioa gehitu edo gutxitu egin
daiteke.
Beraz langileen motibazioa bi ratioren araberakoa izango da: Beren ekarpenen
eta sarien arteko erlazioa
Beste langileen ekarpen eta sariekin konparazioa
Langile baten iritziz, bere ratioa eta beste langileenak antzerakoak badira,
ekitate egoeran egongo litzateke. Konparazio horiek egin eta gero,
ezberdintasunak aurkitzen baditu, berriz,
ekitaterik ez da egongo.
140
Langile batek, ekitaterik ez dagoela pentsatzen badu, ekintza ezberdinak
burutuko ditu:
a) Ekintza_mentalak:
Ekitatera bueltatzea bilatzen dute, erreferentea aldatuz (gure burua beste
pertsona batzuekin konparatuz), edo bakoitzaren ratioa edo besteena
arrazionalizatuz.
b) Ekintza_errealak:
Ekitatera itzultzeko lan input-ak eta output-ak aldatu, ekarpenak aldatu,
besteen ekarpenak aldarazi, enpresatik alde egin,...
Richard A. Cosier eta Dan R. Dalton autoreek ”Desberdintasunen Historiala”ri
buruzko ikerketak egin dituzte. Autore horien hipotesia honako hau da: pertsona
batek egoera bidegabe asko jasan ditzake protestatu gabe, muga batera heldu
arte, bidegabekeria batek muga hori gainditzen badu, bere erantzuna oso ezkorra
izango da.
Zuzendari batek oso ondo ezagutu beharko ditu bere langileak. Langileek egiten
dituzten ekitate kalkuluak ezagutuz, era egokian saritzeko modua izango du
zuzendariak.
Ekitatearen Teoriari kritikak:
Teoria hau erraza da ulertzeko eta onarpen zabala dauka, baina kritikatu egiten
da esfortzua eta saria kalkulatzea oso zaila delako:
- Langile bakoitzak bere burua norekin konparatuko duen jakiteko (bere
erreferentea nor den jakiteko) posibilitaterik ez dago.
- Denborarekin, ekitatea zer den definitzeko arrazoiak aldatzen doaz. Arazoa da
ezin dela
aurreikusi noiz, zergatik eta nola aldatuko diren arrazoi horiek.
141
[3316_366_enpresa_ekonomia_antolakuntza_eta_zuzendaritza/Image_159.png]
Eranskina: Langileak motibatzeko ideak
Alderdi guztiak aintzat hartzen dituen eredurik ez badago ere, ondoren aipatzen
diren ideiak erabilgarriak izan daitezke iparrorratz moduan erabiltzeko.
1. Banakoen ezberdintasunak antzeman
Gaur egungo teoria motibatzaile gehienek onartzen dute langileak ez direla
homogeneoak. Behar indibidualak dituzte. Portaeran, pertsonalitatean eta beste
aldagai batzuetan ere desberdintzen dira.
2. Pertsona eta lanpostuen arteko doikuntza
Adibidez, jarduera-maila altuko pertsonak bilatzen dira negozio txiki edo
unitate bat administratzeko lanpostuetarako, baina burokrazia handia dagoen
enpresa bateko gerentziari dagokion postua betetzeko, botere beharrizan handiko
eta afiliazio beharrizan txikiko (langileekin harremanak, helburuak ezartzea
denen adostasunarekin...) pertsona bat beharko da.
3. Helburuak erabili
Helburuak ezartzeari buruzko ikerketa batzuen arabera, gerenteek ziurtatu behar
dute langileek ondo definituriko helburuak dituztela. Lorpen beharrizan handia
dutenentzat, kanpo helburuak egotea ez da hain garrantzitsua, izan ere lorpen
beharrizan handiko langileek barne motibazioa izaten baitute.
Langileek helburuak ezartzeko duten partaidetzari dagokionez, gerenteak duen
onarpen mailaren eta batez ere enpresaren kulturaren mendekoa izango da.
4. Helburuak lor daitezkeela ziurtatu
Kasu askotan, helburuak lorgarriak diren kontuan hartu gabe, lortu ezin
daitezkeela uste duten langileek beren esfortzua gutxituko due. “Zertarako
arduratu” portaera izango dute.
Hori dela eta, gerenteek ziurtatu behar dute langileek konfiantza osoa izatea
egiten duten esfortzu gehigarriak helburuak lortzera eramango dituela.
Gerenteentzat, horrek adierazten
142
du langileak beren lana egiteko gai direla eta jarduera ebaluatzeko prozedura
baliagarritzat hartzen dutela.
5. Banakako sariak
Langileen beharrak ezberdinak direnez, batzuentzat indartzaile bezala jarduten
duenak bestearentzat agian ez du funtzionatzen.
6. Sariak eta jarduerak/lorpenak lotu
Jardueraz/lorpenez bestelakoak diren sarien faktoreek beste faktore batzuk
indartu ditzakete. Gerenteek sariak argiago ikusteko moduak bilatu behar
dituzte.
7. Berdintasuna bilatzeko sistema egiaztatu
Langileek sari edo emaitzak ekarpen espezifiko baten berdinak/baliokideak
direla antzeman behar dute.
Maila sinple batean, esperientziak, trebetasunak, esfortzuak eta beste ekarpen
batzuek desberdintasunak azaldu behar dituzte soldatan, erantzukizunetan eta
beste emaitza batzuetan.
8. Ez utzi dirua alde batera
Helburuak ezartzean, lanpostu interesgarriak sortzean, eta abarretan gehiegi
zentratuz gero, agian ahantzi egin dezakegu dirua dela langile gehienentzat lan
egiteko arrazoi nagusia.
Ezin da motibazio mota bat (diruzkoa eta pertsonala) ere ahaztu; horrela ez
balitz, asignaturako lehen gaian kritikatu ditugun teoria ezberdinek dauzkaten
akats berdinak egingo genituzke.
Kasu eta ariketak
(SIEMENS: INGELESEZ ETA ERDERAZ…)
143
6. GAIA – Komunikazioa
6.1. Sarrera
6.2. Komunikazioa erakundean
6.3. Barne Komunikazio Plana
6.4. Komunikazio prozesuan jatorria dute barne komunikazio arazoak.
Komunikazioaren oztopoak.
6.5. Erakunde barruko jatorria duten barne komunikazioaren arazoak.
GAIAREN HELBURUAK
· Komunikazio prozesuak erakundeetan duen garrantzia ulertu, batez ere
ezagutzaren kudeaketan oinarritzen diren kudeaketa teknika berriak erabiltzen
dituzten erakundeetan.
· Komunikazioa lidergoarekin eta motibazioarekin erlazionatzeko gai izan.
· Komunikazioa eta informazioa desberdindu.
· Erakunde baten barruan dauden komunikazio mota ezberdinak desberdindu.
· Komunikazio prozesuetan egon daitezkeen arazoak detektatu eta konpontzeko
erak ezagutu.
· Komunikazio teknologia berriek erakundean erabakiak hartzeko orduan dituzten
ondorioak azaldu.
144
[3316_366_enpresa_ekonomia_antolakuntza_eta_zuzendaritza/Image_160.png]
6.1. Sarrera
Aurreko gaietan, lidergoari eta Giza Harremanen eskolari buruz hitz egitean,
komunikazioaren gaia behin eta berriro aipatu dugu. Gogora dezagun, adibidez,
teoria klasikoan, hiru lidergo estiloei buruz hitz egitean (lidergo
demokratikoa, liberala eta autokratikoa) aipatzen genuen ezaugarrietako bat
existitzen zen komunikazio era zela.
Enpresa ondo joan dadin, komunikazio kanalen diseinu eta mantentze on bat
ezinbestekoak direla kontutan izan behar dugu. Komunikazio prozesuaren bidez
enpresa bateko kideek informazioa pasatzen diote elkarri eta haren esanahia
interpretatzen dute. Administrazioa eginbehar kolektibo bat denez, lan,
pertsona mota eta zuzendaritza maila ezberdinak dituela kontuan hartu behar da.
Horregatik, ezinbestekoa da guztiek enpresako beste kideen nahiak ondo
ezagutzea eta halaber jakin behar dute zer egin behar den, nola, noiz eta noren
bidez.
Komunikazioa ezinbestekoa da enpresak lan egokia egiteko, eta efektu nabarmenak
ditu langileen motibazioan eta enpresako lan giroan. Beraz, produktibitatean
komunikazioaren kalitatea ere nabaritzen da.
Komunikazioa Vs Informazioa (Puchol, 1993)
Komunikazioa igorle eta hartzailearen arteko informazio ulergarriaren
elkartrukea da. Esanahi egokia konpartitzen ez bada, ez dago komunikaziorik.
Beraz, komunikazioak bai transferentzia eta bai ulertzea barneratzen ditu.
[3316_366_enpresa_ekonomia_antolakuntza_eta_zuzendaritza/Image_161.png]
Hizkuntza arruntean, informazioa eta komunikazioaren arteko nahastea etengabe
gertatzen da. Ikuspuntu tekniko batetik desberdintasuna argia da. Informazioa
izateko honako eskema hau betetzea beharrezkoa da:
MEZUA
I H
KANALA
145
[3316_366_enpresa_ekonomia_antolakuntza_eta_zuzendaritza/Image_162.png]
Bestalde, komunikazioa egoteko, beharrezkoa da beste gauza bat gehitzea,
feedbacka edo berrelikadura. Feedbackak adierazten duena zera da: batzuetan
igorlea izan denak besteetan hartzaile moduan jokatzen duela, eta hartzaileak
jaulkitzaile moduan.
MEZUA
I H
KANALA
FEEDBACK
Antolaketaren ikuspuntutik, enpresan benetako komunikazioa dagoela ziurtatzeko,
beharrezkoa da feedback hori egotea.
Komunikazioa motak
Ondoren, komunikazio mota ezberdinen sailkapen bat egingo dugu. Sailkapen hori
hiru ezaugarriren arabera egingo dugu:
a) Erabilitako bidearen arabera b) Jatorriaren arabera
c) Norabidearen arabera
a) Erabilitako bidearen arabera
Ahozkoa
Idatzizkoa
Hitzezkoak ez direnak
b) Jatorriaren arabera
Bere jatorriaren arabera, komunikazioa era honetara sailka daiteke:
► Formala: Enpresaren egitura formaletik datorren informazioa da. Aurrerago
komunikazio bertikala eta horizontala ikusiko ditugunez, orduan aztertuko dugu.
146
► Informala: Talde informaletatik datorren komunikazioa da. Normalean
komunikazio hori ahozkoa izaten da, baina beste baliabide batzuk ere erabil
daitezke. Informazio iturri arin bat da, eta agintariei beren enplegatuei
buruzko informazio asko eskaintzen die.
Komunikazio formalak eta informalak desberdintasun nabariak dituzte:
◙ Komunikazio formalak organigraman jarrita dauden erlazio lerroak jarraitzen
ditu.
Komunikazio informalak ez du mugarik eta edozein lekutan eta ofizialki
konektatuta ez dauden pertsonen artean izan daiteke.
◙ Komunikazio formalak enpresa edo produkzio eginkizunekin zerikusia duten
gaiak bakarrik jorratzen ditu. Komunikazio informalak, bai gai laboralak eta
bai erakundekoak ez direnak ere biltzen ditu. Gai garrantzitsuak zein interes
gutxikoak bil ditzake.
◙ Transmisioaren abiadura altuagoa da komunikazio informalean; informazioaren
zehaztasuna, berriz, eskasagoa izaten da askotan.
c) Zirkulatzen duen norabidearen arabera
Honela sailka daiteke komunikazioa:
1- Bertikalki
a) Beheranzkoa b) Goranzkoa
2- Gurutzatua
a) Horizontalki b) Diagonalean
Beheranzko komunikazioa
Komunikazio honek aginteak markatutako bide formalak jarraitzen ditu. Goreneko
mailatik hasi eta eskala hierarkikoan beheko mailetaraino heltzen da.
Komunikazio mota hau erakunde guztietan dago, baina nabarmenagoa da erakunde
oso zentralizatuetan, burokratikoetan, tradizionaletan edo autoritarioetan.
Erakunde horietan
beste komunikazio moten gainetik dago
147
Normalean, komunikazio mota honetako edukiak honako hauek izaten dira: lanerako
arauak, manualak, aginduak, definizioak, memorandoak, instrukzio formalak,....
Beheranzko informazioa goranzkoarekin lotuta egon beharko litzateke. Mezu bat
ematen denean, mezu horrek estimulu gisa jokatu beharko luke goranzko
komunikazioa gerta dadin.
Gestoreek konpondu beharreko arazoa hauxe da: nola bereizi behekoei zein
informazio eman behar zaien eta zein neurritan. Informazio asko badago, batez
ere garrantzizkoa ez bada, baztertua geratzeko arriskua du.
Goranzko komunikazioa
Beheko mailako taldeek goiko mailakoei mezuak bidaltzen dizkietenean gertatzen
da. Betebeharren, eginkizunen, kexen edo iradokizunen informeak dira.
Goranzko komunikazioa ezinbestekoa da enpresarentzat, gestoreek beheranzko
komunikazioaren eraginkortasuna ebaluatzeko. Komunikazio mota honek, langileak
erakundearen alde garrantzitsu bat direla kontzientzia lortzeko ere balio du.
Dena dela, beheranzkoa baino txiroagoa izaten da, batzuetan konfiantza
faltagatik, baina askotan bai goikoen eta bai menpekoen formazio faltagatik da.
Komunikazio mota honen kalitatea hierarkian goian dagoenaren zuzendaritza
estiloaren araberakoa izango da. Giro lasai bat beharrezkoa da, menpekoek
komunikatzeko aske direla sentitzeko.
Komunikazio horizontala
Komunikazio horizontalak ere gero eta garrantzi handiagoa dauka. Erakundeak
talde lana eta kalitate zirkuluak ezartzen hasi diren heinean, gero eta
arruntagoa da unitate edo departamendu ezberdinetako langileak elkarrekin lan
egitea proiektu batzuetan. Hori dela eta, azken urteetan, lan-talde mota
ezberdinak sortu dira gure inguruko enpresa aurreratuenetan (talde autonomoak,
ad-hoc taldeak, kalitate zirkuluak,...). Lan talde horietan, norabide
guztietako komunikazioa aberatsa izan behar da, batez ere horizontala eta
goranzkoa.
Komunikazio diagonala
148
Maila hierarkiko ezberdinetako pertsonen artean izaten da, baina menpekotasun
linealik ez dagoenean.
Normalean komunikazio mota hau ahozkoa izaten da eta koordinaziorako baliotsua
den informazioa eskaintzen du.
Komunikazio mota hori erabiltzeko dauden zailtasunek erronka handia ezartzen
diete zuzendariei (Hampton 1989).
[3316_366_enpresa_ekonomia_antolakuntza_eta_zuzendaritza/Image_163.png]
6.2. Komunikazioa erakundean
Gerenteen ikuspuntutik, informazio efektiboak duen garrantzia honako arrazoi
hauetan oinarritzen da:
0 Komunikazioa planifikazioa, antolaketa, zuzendaritza eta kontrol prozesuak
lotzeko era bat da.
0 Komunikatzeko trebetasunek, posible egin dezakete gerenteek aprobetxatzea
erakundean dauden talentuak.
Gerenteek hartzen dituzten erabaki asko langileengandik lortutako informazioan
oinarritzen dira; beraz, langileak erabakietan parte hartzeko modu bat ere bada
komunikazioa.
6.2.1. Komunikazioaren_funtzioak
Komunikazioaren garrantzia erakundearen barruko ikuspuntutik aztertzen badugu,
betetzen dituen lau funtzio nagusi bereiz ditzakegu (Robbins, 1996):
! Informatzea: Arazoak ezagutzeko, alternatibak ebaluatzeko, erabakiak hartzeko
eta ekintzak aurrera eramateko datuak bideratzen ditu.
! Kontrolatzea: Erakundearen helburuak lortzeko baliabide guztiak ondo
antolatu, planak bete eta emaitzak aztertu.
! Motibatzea: Komunikazioaren alde emozionala ezin daiteke ahaztu; izan ere,
horren bidez pertsonala motibatu edo frustratu daiteke. Horrez gain, ezin da
ahaztu feedbackak
behar psikologikoen errefortzuan betetzen duen papera.
149
! Adierazpen emozionala: Lantaldeko barne-komunikazioa sentimenduen adierazpen
era garrantzitsu bat da. Langilearen integrazio soziala errazten du eta
pertsonek daukaten beharrizan bat asetzen laguntzen du: taldean integratuta
daudela sentitzeko beharra. Langile askorentzat bere lantaldea sozializatzeko
modu nagusia da. Horregatik, beraientzat emozioak adierazteko bide bat da eta
beren behar sozialak asetzen laguntzen die.
6.2.2. Komunikazio_ezaren_ondorioak
Ondorengo hauek dira komunikazio ezak sor ditzakeen ondorio
esanguratsuenetariko batzuk:
� Langilearen enpresarekiko identifikazio eza: Langileak ez dira gerentziarekin
komunikatzen eta ez dituzte helburuak ezagutzen. Gainera, helburuak
ezartzerakoan ez dituzte langileak aintzat hartu. Horren ondorioz, langileek
motibaziorik ez dute izango eta produktibitatea jaitsiko da.
� Gehiegizko espezializazioa: Funtzio eta lanpostu ezberdinen artean
komunikaziorik ez badago, langileak beren lana egitera mugatuko dira eta beren
ezagupenak hobetzeko aukerarik ez dute izango. Gainera, enpresako
departamentuen artean koordinazio falta ere sor daiteke.
� Aurrerapen teknologiko eta zientifikoetara moldatzeko zailtasunak: Enpresatik
kanpokoekin komunikazio egokia ez badago, sektorean gertatzen diren
aurrerapenak ezagutzea eta enpresan zabaltzea zaila izango da. Kasu batzuetan,
barne komunikazio plan eza dela eta, ezinezkoa da gure langileek dituzten
ezagupen baliogarriak enpresako beste langileei jakinaraztea.
� Komunikazio informala sor daiteke, enpresaren interesen kontra jarriko dena.
Horiek horrela, ondorioztatu dezakegu erakundearen efizientzia lortzeko
informazioa ondo bideratu behar dela. Komunikazio estrategia on bat enpresaren
estrategia orokorraren
garrantzizko elementua da.
[3316_366_enpresa_ekonomia_antolakuntza_eta_zuzendaritza/Image_164.png]
6.3. Barne Komunikazio Plana
Erakunde guztietan langileen arteko komunikazio prozesuak oso garrantzi handi
du. Enpresaren helburuak betetzen laguntzeko, Barne Komunikazio Plan eraginkor
bat ezarri
150
behar da. Plan horrek enpresaren kulturarekin eta plangintza estrategikoarekin
bat egin behar du.
Barne Komunikazio Plan baten ezarpenak enpresan komunikazioa hobetzea du
helburu. Egiturak suspertzeko tresna bat da eta enpresako kide guztiak
komunikazioaren garrantziaz arduratzea eta jabetzea lortu nahi du.
Barne Komunikazio Plan (B.K.P) bat burutzeko guztiz beharrezkoa da
zuzendaritzaren parte- hartzea. Planaren Koordinatzaile-animatzaile bat
izendatzea izaten da ohikoena, Planaren garapenaren eta jarraipenaren arduradun
nagusia izango dena.
Horrez gain, departamentu ezberdinetako kideez osaturiko lan talde bat sortzea
komeni da, animatzaileari B.K.P.-a egiten laguntzeko. Kasu batzuetan, B.K.P.
bat egiteko edo beronen fase batzuetarako beharrezkoa edo gomendagarria suerta
daiteke aholkularitza enpresa baten laguntza edukitzea.
6.3.1. B.K.P.-aren_garapen_prozesuaren_faseak
1. Fasea: Enpresaren proiektua
Barne Komunikazio Plan on bat enpresa proiektu baten garapenarekin has daiteke.
Zuzendaritzak, idatzizko dokumentu baten bidez, langileei enpresaren xedea,
enpresak izan nahi duena, enpresaren portaera gidatzen duten balore eta
printzipioak zeintzuk diren, enpresaren helburu garrantzitsuenak lortzeko zer
nolako bideak erabiliko diren … adierazi behar die.
2. Fasea: Komunikazio politika
Enpresak barne komunikazioarekiko dituen oinarrizko printzipio eta joerak argi
definitu beharko ditu.
151
ENPRESAREN PROIEKTUA
KOMUNIKAZIO POLITIKA
DIAGNOSTIKOA
SENTSIBILIZAZI
BARNE KOMUNIKAZIO
PLANAREN DISEINUA
PRESTAKUNT
AURKEZPENA
EZARPENA
JARRAIPEN EGITURA
[3316_366_enpresa_ekonomia_antolakuntza_eta_zuzendaritza/Image_165.png]
3. Fasea: Diagnostikoa
Enpresaren puntu sendo eta ahulak ezagutzeko asmoz, beharrezkoa izango da
enpresan orain arte eraman den komunikazioaren ikuskaritza bat egitea.
Langileek zein informazio mota jasotzen duten, bidaltzen zaien informaziotik
zer irakurtzen duten eta zer ez, zer gustatzen zaien gehien, zer bidaltzen ez
zaien baina interesatzen zaien... hori guztia ezagutzea beharrezkoa da. Helburu
horrekin, horrelako galderak egin ditzakegu:
- Nahikoa da informazioa bidaltzeko maiztasuna?
- Zeintzuk dira gehien erabilitako komunikazio bideak? Zeintzuk dira beraien
puntu gogor eta ahulak?
152
4. Fasea: Barne komunikazio planaren diseinua
BKP-ak komunikazio prozesua osatzen duten atal ezberdinetan eragin behar du.
Komunikazio oztopo gehienak hartzaile edo jaulkitzailearengan daude eta.
horregatik, BKP-ak eragina eduki dezan, gomendagarria da komunikaziorako
portaera eta ezaugarriei buruzko heziketa programak burutzea.
Sentsibilizazioari dagokionez, beharrezkoa da langile guztiak komunikazioan
trebatzea eta komunikazioaren garrantziarekiko sentsibilizatzea, BKP-ean
langile guztien parte-hartzea lortu nahi badugu.
Planak honako aspektu hauek adierazi beharko ditu: zer nolako mezu motak igorri
behar diren, zein komunikazio bide eta baliabide erabili behar diren kasu
bakoitzean informazioa arin joateko, zein komunikazio mota erabili behar den,
e.a... Komunikazio motei dagokionez, BKP-ak ezin du komunikazio informala
ahaztu. Beti eduki behar da kontuan.
Fase honetan, komunikazio egituraren barruan, derrigorrezkoa izango litzateke
ardurak ezartzea, barne komunikaziorako ditugun baliabide materialak
definitzea, e.a...
5. Fasea: Aurkezpena
BKP-a martxan jarri aurretik, maila hierarkiko ezberdinen artean batzar batzuk
egin beharko lirateke BKP-a ezagutarazteko.
6. Fasea: Ezarpena
7. Fasea: Jarraipena
Planaren helburuak betetzen diren egiaztatu, noizean behin inkestak egin
pertsonen iritzia aztertu eta beharrezkoak diren ekintza zuzentzaileak
proposatu,... Beharrezkoa da komunikazio sistema ezberdinen funtzionamenduaren
kontrola gauzatzea.
153
6.3.2. BKP-ak_izan_behar_dituen_ezaugarriak
Izan behar dituen ezaugarriei buruz ez dago adostasunik baina, gutxienez,
ondorengo hauek bete behar ditu:
1. Harrera informazioa
Erakunde batean sartzen diren langile berriek ez dutenez ia ezer ezagutzen, lan
berriak ekarriko dien ziurgabetasunagatik mehatxatuta sentitzen dira. Lehenengo
pausua, beraz, informazioaren bidez sentimendu hori murriztea izango da.
Langile berriak ondorengo hauek ezagutu behar ditu: erakundea, bere egitura,
helburuak eta produktuak; zein unitatetan egingo duen lan, bere ikuskatzailea
nor izango den, bere eginbeharrari buruzko zehaztasunak, bere postua eta lan
baldintzak; bere lan-taldea zein izango den eta erakundeko langileei lan eta
giza arloan aplikatzen zaizkien baldintza orokorrak. Edozein kasutan ere,
gomendagarria da lehenengo asteetan informatzeaz arduratuko den tutore edo
lankide bat izendatzea.
2. Jarduerari buruzko informazioa
Langileen konpromiso eta benetako ardura lortzeko, helburu, estrategia, balore
eta politiken komunikazioa funtsezkoa da erakunde guztietan. Zentzu horretan
hiru jokabide egon daitezke:
a) Zuzendari bakoitzak bere zuzeneko langileekin izan behar duen informazio
politika: Zuzendari bakoitzak, maiztasun nahikoarekin, bere unitatearen xede
eta planei buruzko informazioa eman beharko die langileei. Horrez gain,
unitatearen planak enpresa orokorraren planekin erlazionatu beharko lirateke.
Egokia da informazio horiek gutxienez hiru eta sei hilabete bitarteko
maiztasunaz edukitzea.
b) Gorengo zuzendaritzatik langileentzako informazio politikak: gomendagarria
da, gutxienez urtean behin, gorengo zuzendaritzak langileen aurrean enpresaren
plan orokorrak eta helburuak azaltzea. Bitartean, aldaketa sakonen bat egongo
balitz, bai enpresan, bai ingurunean, zuzenean komunikatu behar da (fusioak,
berregituratzeak...).
c) Balore estrategikoa izan dezakeen informazioaren konfidentzialtasuna
errespetatuz,
informazio konkretuko eskariei erantzuna eman beharko zaie. Langileek gauza
154
konkretu batzuk egitearen arrazoia edo egiteko erari buruz galdetzen dutenean
erantzun beharko zaie.
Jarduerari buruzko informazioa, erakundearekin erlazioa dutenei zabaldu beharko
da:
hornitzaileak, finantza erakundeak, bezeroak, bitartekariak, eta abar.
3. Gizarte eta lan arloko informazioa
Lanari buruzko informazioaz gain, langileek beraien lanaren baldintza
konkretuei edo orokorrei buruzko informazioa lortzeko interes berezia daukate
(negoziazio kolektiboan sinatutako baldintzak, arlo sozialean lortu diren
hobekuntzak, baita osasun arloko egoera, lana, mozkin sozialak, lan giroa,
heziketa, giza baliabideei buruzko politikak, eta abar).
4. Pertsonen arteko komunikazioari buruzko informazioa
Askotan, gomendagarria izaten da, bateratasun handiagoa lortu eta kalitate
maila egokia bermatzeko, pertsonen arteko komunikazioa erregulatzeko arau
batzuk jartzea arbitrariotasuna eta bereizketak ekiditeko.
6.4. Komunikazio prozesuan jatorria duten barne komunikazio arazoak.
Komunikazioaren oztopoak
Puntu honetan komunikazio prozesuan dauden oztopoak aztertuko ditugu, enpresa
mailan zein bestelako inguruetan. Horregatik, garrantzitsua izango da
komunikazio prozesuak dituen ezaugarriak kontuan hartzea, ahal den neurrian
ager daitezkeen oztopoak aurreikusteko.
6.4.1. Komunikazio_prozesua
Komunikazioa prozesu bat da. Prozesu horretan etapa ezberdinak daude (ikusi
irudia).
155
IGORLEA
Kodifikazioa
Mezu
kodifikatua BERRELIKADURA
Transmisioa
ZARATA
Harrera
Deskodifikazioa
HARTZAILEA
Jarraian, prozesu horretako osagaiak aztertuko ditugu:
1. Igorlea
Komunikazio prozesua igorle batekin hasten da. Igorlea, beste pertsona edo
talde batekin mezu bat partekatzen duen talde zein pertsona izan daiteke.
Enpresako kide bakoitza igorle bat da, enpresa barruan edo kanpoan
komunikatzeko mezu bat duelako.
2. Kodifikazioa
Informazioa hitzetara, grafikoetara edo transmisiorako egokia den beste bide
batera pasatzean datza kodifikazioa, hau da, mezu bat ateratzea da. Erabiltzen
diren bideak hartzailearentzat arruntak eta eskuragarrienak izan behar dira.
Mezua kodifikatu behar duen pertsonak bere entzuleak ezagutu beharko lituzke,
eta entzuleek uler dezaketen hizkera erabili beharko luke.
Hartzailearentzat zentzua duen guztia kontuan hartu behar da: igorlearen
janzkera, bere hizkuntza, portaera…. Gainera, ingurune sozial zehatz bateko
hizkera beste ingurune
[3316_366_enpresa_ekonomia_antolakuntza_eta_zuzendaritza/Image_166.png]
156
bateko kideekin komunikatzeko erabiltzen bada, mezua txarto ulertu daitekeela
kontuan hartu behar da.
3. Mezuaren garapena
Igorleak transmititu nahi duen ideia edo esperientzia da mezua. Mezu
baliagarririk gabe prozesu guztiak ez du zentzurik.
Mezuak era ezberdinez bidali daitezke (hitzez edo ez).
Mezua prestatzean kontuan izan behar dugu hartzaile gehienen arreta-mailak fase
ezberdinak izaten dituela. Hori edozein komunikazio motatan da garrantzitsua,
baina bereziki hitzaldi bat eman behar denean. Mezuaren lehenengo zatia eta
amaierakoa izaten dira hartzaileek hobeto jaso eta gogoratzen dituztenak.
Hitzaldiaren hasieran, hartzaileen arreta eta interesa altua izaten da eta
mezuaren alde handi bat deskodifikatzeko eta gogoratzeko gai izaten dira.
Mezuaren erdialdean, batez ere mezua luzea bada, jendearen arretak behera
egiten du. Tarte horretan zerbait garrantzitsua aipatu nahi badugu, beharrezkoa
da haien arreta ekarriko duen gauza batekin laguntzea (mezua idatziz bada,
grafikoekin; ahozkoa bada, mezuarekin zerikusia duen gertakizunen batekin).
Hitzaldiaren amaieran, hartzailearen arreta-maila altuagoa izaten da berriro,
eta mezuaren azkeneko partea ondo gogoratzen da. Horregatik da komenigarria
konklusioetan daturik garrantzitsuenak aipatzea.
4. Mezuaren transmisioa
Mezu kodifikatua iturritik hartzailearenganaino transmititzeko, bide egokienak
aukeratu eta erabili beharko dira. Mezua transmititzeko igorleak bide
desegokiak erabiltzen baditu, mezua ez heltzea gerta daiteke.
5. Harrera: entzuten jakitea da garrantzitsuena
Momentu honetan hasten da hartzailearen parte-hartzea. Komunikazio prozesua
ondo gauzatzeko, hartzaileak entzundakoa ulertzeko duen ahalmena funtsezkoa da.
Entzuten jakitea, komunikatzaile ona izatea baino zailagoa da topatzen eta
garatzen; baina
autoritate eta influentzia gehiago ematen dio ezaugarri hori daukan pertsonari.
157
6. Deskodifikazioa
Deskodifikazio prozesuan, igorleak bidalitako sinboloak interpretatu eta
kontzeptu edo ideietara pasatzen ditu hartzaileak.
Arraroa da hartzaileak igorleak kodifikatu duen esanahi berbera
deskodifikatzea.
7. Hartzailea
Mezua hartzaileari (edo hartzaileei) zuzenduta dago eta horrek deskodifikatze
prozesua egin beharko du. Garrantzitsua da igorleak kontuan hartzea aurretik
komentatuko neurri guztiak, komunikazio prozesua egokia ziurtatzeko; baina
hartzailea da mezua ulertu behar duena.
[3316_366_enpresa_ekonomia_antolakuntza_eta_zuzendaritza/Image_167.png]
Informazioaren degradazio prozesuak ondorengo pausuak jarraitzen ditu.
Esan nahi dudana Esaten dakidana Esaten dudana Entzuten dutena
Ulertzen dutena
Onartzen dutena
Mantentzen dutena
Egiten dutena
8. Berrelikadura (feedback)
Igorlearen mezuari hartzaileak ematen dion erantzuna da. Momentu horretan,
hartzailea igorle bihurtzen da.
Komunikazio prozesuan, hartzaileak gaitasun garrantzitsu bi aplikatu behar
ditu: entzutea eta feedback-a. Prozesu hori da komunikazioa osatzen duena, eta
igorleari ziurtatzen dio mezua ulertua izan dela. Berrelikadurarik ez badago,
ez dago komunikaziorik, informazioa baizik. Berrelikadura ez da soilik
hitzezkoa. Berrelikadura ez-ahozko
komunikazioarekin ere eman daiteke. Hartzaileak, bere keinu eta jarreren bidez,
158
erantzunaren lehenengo pausua ematen du. Horregatik, garrantzitsua da ez-ahozko
komunikazioa interpretatzen jakitea.
Komunikazio prozesu hori “zarata”-ren eraginpean dago. Zarata komunikazio
prozesuko etapa batzuetan edo guztietan eragiten duen interferentzia da. Iturri
ezberdinetatik sor daiteke: kontrako esanahia duten mezuak igortzen direnean,
interpretazio okerrak daudenean, zeinu ezezagun edo zalantzagarriak erabiltzen
direnean…
Esandakoaz gain, kontuan hartu behar da hartzaileak erabili dezakeen informazio
bolumena mugatuta dagoela.
6.4.2. Komunikazionako_oztopoak
Komunikazio prozesuaren azterketa arin batek edozein komunikazio mota eratzeko
dagoen zailtasuna erakusten digu.
Komunikazioaren kalitatea hainbat faktorek baldintzatzen dute: igorleak, bere
mentalitateak, mezua kodifikatzeko erak, transmititzeko kanalak, hartzailearen
mentalitateak… Faktore horiek guztiek, kasu batzuetan, komunikazio prozesua
burutzea eragozten dute. Horrela, komunikazio prozesua interferentzia, zarata,
eta hesi edo oztopoen menpe dago. Horregatik guztiagatik, batzuetan ez datoz
bat transmititu nahi den informazioa eta hartzaileak ulertzen duena.
[3316_366_enpresa_ekonomia_antolakuntza_eta_zuzendaritza/Image_168.png]
Komunikaziorako hesi (oztopo) motak
H. fisikoak
H. semantikoak H. pertsonalak
Hesiak
Igorlea Hartzailea
Entzumena
Ikusmena
Kodigoen
ezagutza
Beldurra
Nekea
159
1. Hesi pertsonalak: Psikologikoak dira.
A) Iragazketa_edo_filtrazioa
Filtrazioa informazioaren manipulazioa da, igorleak edo hartzaileak egin
dezaketena. Informazioaren manipulazioa nahita egiten da batzuetan, eta nahi
gabe beste batzuetan. Beste aldearentzat onuragarriagoa dela irudikatzeko
manipulatzen da informazioa.
Iragazki asko gertatzen dira Goranzko komunikazioan; sarri izaten dira
iragazkiak. Langileek mezuen informazio ez-onuragarria disimulatzen diete beren
zuzendariei. Zuzendariek langileen lana kontrolatzeko goranzko komunikaziotik
datorren informazioa kontuan izan behar dutenez, langileek informazio horiek
manipulatzeko asmoa izan dezakete. Gerentziak merituak ebaluatzen ditu, sari
bezala soldatak igotzen ditu eta pertsonak promozionatzen ditu goranzko kanalen
bidez lortzen duen informazioan oinarrituta. Horregatik informazioa iragazteko
tentazioa handia da erakunde osoan.
Hartzaileak ere filtro batzuk aplika ditzake:
Estereotipoena: orokortasunak erabiltzen ditugunean pertsonak sailkatzeko.
Halo efektua: pertsona bat alde positibo edo negatibo konkretu baten bidez
baloratzean datza.
Proiekzioa: gure sentimendu edo ezaugarriak beste pertsonengan aplikatzen
ditugu. Itxaropena: entzutea espero duguna entzuten dugu.
B) Pertzepzio_selektiboa_eta_balio-judizioak
Komunikazio prozesuan hartzaileak era selektibo batean jasotzen ditu
komunikazioak. Hartzailearen ikuspuntuek, baloreek, sinesmenek, motibazioek,
... eragina dute jasotzen duen informazioan.
Gure sinesmenekin gatazkan dagoen informazio bat jasotzen dugunean, erraza da
informazio hori ez prozesatzea, edo, kontziente ala inkontzienteki, informazio
hori aldatzea eta era horretan gure aurreiritziak baieztatzea. Azken finean,
entzun nahi duguna entzuten dugu.
C) Emozioak
160
Mezu bat hartzean, hartzailea nola sentitzen den, mezu horren interpretazioan
eragina izango du. Mezu bera era ezberdinean interpretatu dezakegu pozik
gaudenean edo kezkatuta gaudenean.
D) Entzuteko_trebetasun_falta
Entzuteko ohitura txarrak ditu jende gehienak. Txarto entzutea komunikazioetan
sarritan gertatzen den akats bat denez, enpresa batzuetan entzute aktiboa
sustatzeko prestakuntza prozesuak bultzatzen dituzte. Komunikazioaren prozesua
ondo burutzeko, mezu hartzailearen entzute aktiboak garrantzi handia du.
Entzute aktiboaren ezaugarriak honako hauek dira:
0 Hartzailearen ulermen esfortzu bat eskatzen du. Hartzailea igorlearen ideiak
eta emozioak ulertzen saiatu behar da. Komunikazio prozesuan mezuaren esanahia
aldatzen da, hartzaileak ez baditu ondo ulertzen igorlearen egoera emozionala
eta komunikazioaren testuingurua.
0 Gure kulturan, era aktibo baten entzuteko jarrera gutxi baloratzen den
portaera da.
0 Informazioa ondo jasotzeaz gain, igorlearen hitzak aktiboki entzuten
baditugu, gure jarrera elementu motibagarri moduan ere oso lagungarria izan
daiteke. Igorlea motibatuago sentituko da, entzuna izateko beharra aseta izango
duelako. Erakundean gatazkak bideratzeko eta negoziaketetarako ere lagungarri
izan daiteke.
0 Gaur egun, gero eta ohikoagoa da enpresetan “Entzuten Ikasteko Ikastaroak”
izatea. Entzute aktiboak hartzailearen erantzukizuna azpimarratzen du.
E) Iturrien_sinesgarritasuna
Komunikatzailearen ekintza eta hitzetan hartzaileak duen konfiantza eta fedea
adierazten du. Hartzaileak komunikatzaileari dion sinesgarritasun mailak,
hartzaileak
hitzak nola hartzen duen eta erreakzionatzen duen eran eragin zuzena du.
161
F) Entzulearen_jarrera
Batzuetan, entzuten duenaren jarrerak era egoki batean entzutea oztopatzen du.
Lou eta
Francine Epsteinek entzulearen hiru jarrera mota desberdintzen dituzte (Codina,
2004):
� Aholkulariaren jarrera: gure solaskideak gugandik aholkua edo beste mota
bateko laguntza bat espero duela suposatzen dugu. Arazoa honako hau da: bere
azalpenak bukatu eta segituan konponbidea emateko presa handia izaten dugula
eta horrek ez dio laguntzen, kontrakoa baizik.
� Biktimaren jarrera: gure solaskideak azalpenak ematen dituen bitartean,
bukatzen utzi baino arinago, pentsatzen hasten gara berak dionak guri nola
eragingo digun eta nolako ondorioak ekarriko dizkigun.
� Epailearen jarrera: gure jarrera kritikoa da, iritzi bat emateko eta berak
dioena egokia den edo ez esateko; hau da, berak dioen guztia epaitzen goaz.
2. Hesi semantikoak
Arazo semantikoak edo interpretazio okerrak. Hitzak esanahi desberdinak dituzte
pertsona ezberdinentzat. Adinak, heziketak, kulturak, jatorriak... pertsona
batek erabiltzen duen lengoaian eta hitzei emango dien esanahian eragina dute.
Hori dela eta, igorleak hartzailearentzat egokia den lengoaia erabili beharko
du.
3. Hesi Fisikoak
A) Erakundearen_egitura
Erakundearen egiturak informazioa zein mailatan iragazi eta aldatua izan
daitekeen baldintzatzen du. Egitura oso bertikala eta maila hierarkiko asko
dituzten enpresek, erakunde lauek baino hesi gehiago izaten dituzte
komunikaziorako.
B) Distantzia_geografikoa
Enpresa bateko zentro ezberdinak zenbat eta urrunago egon, orduan eta
handiagoak izango dira komunikazio arazoak. Nahiz eta komunikazio edo
bideokonferentzia arloan aurrerapen teknologiko handiak izan, distantzia handia
denean komunikazioa ezin da
izan bi hizketakide aurrez aurre daudenean bezain aberatsa, erraza eta zuzena.
162
C) Denboraren_presioa
Komunikazio efektibo bat lortzeko eta mezua hartzaileengana heldu dela
ziurtatzeko, ulertu egin duela, onartu egin duela, ... denbora asko behar da
eta askotan zuzendariek ez diote behar beste denbora ematen.
D) Komunikazioaren_gainkarga
Hainbeste informazio dugunez, ezin dugu guztia prozesatu edo guztiari kasu
egin, eta askotan benetan garrantzizkoak diren mezuei ez diegu behar den arreta
ipintzen.
6.5. Erakunde barruko jatorria duten barne komunikazioaren arazoak
Enpresa askotan, barne komunikazioa sustatzeko, informazio teknologia berriak
erabiltzen dituzte. Hala ere, inkestek diotenez, laneko satisfazio ezaren
jatorrietako bat barne komunikazioa da. Barne komunikazioa, enpresa askotan,
teknologia berriak soilik informazio gehiago banatzeko erabiltzen da, eta hori
da arazoa. Hau da, teknologia berriak erabiltzen dituzte baina lehengo
filosofiarekin jarraitzen dute: hartzaile guztiei mezu berdina, denei batera
eta modu arinean heltzea da helburua. Informazio gehiegi edukiz gero,
informazioa arazo bihurtzen da.
Komunikazio prozesuan badaude prozesuan eragina daukaten faktore batzuk.
Faktore horiek kontuan hartu behar dira barne komunikazio eraginkorra
garatzeko.
Komunikazioan eragina duten faktoreak
Honako hauek dira komunikazioaren emaitzan eragiten duten faktoreetako batzuk
(Raimond
V. Lesikar cit in STONER, 1996; Formanchuk, 2009):
1. Enpresak komunikazioan duen konfiantza
Gure inguruan, enpresa askotan ez dute uste barne komunikazioa kudeaketa
estrategikorako tresna bat denik. Horietan modernitatea adierazten duen faktore
bat edo enpresa barrukoentzat marketin tresna bat dela uste dute; eta ez duela
baliorik sortzen. Barne komunikazioa soilik komunikazio sailaren ardura bezala
ikusten dute, eta ez
enpresa osoaren ardura moduan. Normalean, kasu horietan komunikazioa
163
komunikaziorako tresnekin nahastu egiten da. Enpresako arduradunek helburu
moduan ikusten dute (enpresa barruko aldizkaria egitea, esate baterako), eta ez
beste helburu batzuk lortzeko tresna moduan (langileak motibatzeko, adibidez).
2. Enpresaren sinesgarritasuna eta koherentzia
Batzuetan langileek ez dute konfiantzarik enpresan, iraganean enpresak ez
duelako adostutakoa bete. Gainera, enpresa askotan koherentzia falta bat dago,
bi zentzutan. Alde batetik, enpresak kanpora begira komunikatzen duenaren eta
barne komunikazioaren artean inkoherentziak izan daitezke. Bestetik, enpresa
batzuetako arduradunek ez dute esaten pentsatzen dutena eta ez dute egiten
esaten dutena. Horrek arazoak sortzen ditu, gertatutakoaren bertsio desberdinak
egon daitezkeelako eta inor ez delako arduratzen gauzak argitzeaz.
3. Konfiantza eza eta “sekretismoaren” kultura
Batzuetan, enpresen zuzendaritzan uste dute, negozioaren bilakaeraren gaian,
hobe dela langileek ahalik eta gutxien jakitea. Horrelakoetan ohikoa da
informazioa ezkutatzea eta behar dena baino gutxiago komunikatzea. Horregatik,
langileek ez daukate behar den besteko informaziorik eta sentitzen dute
enpresak ez duela konfiantzarik beraiengan.
4. Informazioaren jabetza
Langile gehienek lanari buruzko antzeko informazio eta ezagupenak dituzte.
Batzuetan badira informazio gehiago eta aberatsagoa daukaten langileak. Langile
horiek besteak baino era eraginkorrago batean ari daitezke. Beren informazioak
boterea ematen die. Horregatik informazio, gaitasun eta ezagupen horiek
dituzten pertsonak ez daude informazio horiek partekatzeko prest.
5. Autoritatearen egitura
Autoritatearen egiturak antzeko eragina izan dezake komunikazioaren
eraginkortasunean. Erakunde barruko posizio, hierarkia eta botere diferentziek,
nor hobekien komunikatuko den eta norekin komunikatuko den zehazteko balio
dute. Lidergoari buruzko gaian ikusi genuen bezala, lidergo estilo bakoitzak
garrantzi desberdina ematen dio komunikazioari.
Nagusiak lidergo autokratikoa aplikatzen duenean edo menpekoekin harreman
txarra
164
daukanean, komunikazioa oztopatzen da. Kasu horietan, batez ere beheranzko
komunikazioa egongo da eta goranzkoa oso urria eta eskasa izango da.
6. Langileak aintzat ez hartzea
Arazo honek lidergo estilo autokratikoarekin harreman estua dauka. Izan ere,
horrelako zuzendariek uste dute langileek aginduak bete besterik ez dutela egin
behar. Horregatik, langileen iritziak ez duenez ezertarako balio, ez dira haien
parte hartzea eta motibazioa sustatzen.
7. Erakundearen egitura
Erakundearen egiturak informazioa zein mailatan iragazi eta aldatua izan
daitekeen baldintzatzen du. Egitura oso bertikala eta maila hierarkiko asko
dituzten enpresek erakunde lauek baino hesi gehiago izaten dituzte
komunikaziorako. Komunikazioa zenbat eta maila gehiagotatik pasatu, orduan eta
errazagoa da gerentziako hurrengo mailakoari nahi ez duenak ezkutatzea.
Lana zatitzeko erak, erakundearen eginkizunak departamendu eta sekzio
ezberdinetan banatzeko erak, erraztu nahiz zaildu egin dezakete enpresa bateko
komunikazio prozesua. Horregatik, enpresa batzuetan interes ezberdinetako
departamendu artean ez dago komunikaziorik edo hura oso eskasa da.
8. Komunikazio kanal formalak
Komunikazio kanal formal bat gerenteek indartu eta ziurrenik kontrolatzen duten
komunikazio baliabidea da (erakundetik bertatik eratortzen den komunikazio
baliabidea). Adibide moduan buletinak, memorandoak, txostenak eta langileen
batzordeak ditugu. Kanal horiek komunikazioaren eraginkortasunean eragina dute
bi zentzutan:
· Erakundea garatzen eta hazten doan neurrian, gero eta distantzia handiagoa
barneratzen dute.
· Kanal formalek, erakundearen maila ezberdinen artean ibiltzen den informazio
fluxu librea ekidin dezakete.
9. Lanen espezializazioa
165
Lanen espezializazioak gai berdinetan espezializatutako taldeen artean
komunikazioa erraztu ohi du. Hala ere, diferentzia handiko taldeen arteko
komunikazioa ziurrenik zapuztu egiten dute.
Laburbilduz, barne komunikazioa planifikatzeko, lehendabizi enpresaren kultura
korporatiboa aldatu behar da, baina horrez gain, aipatutako arazo guztiak eta
komunikaziorako beste oztopo batzuk ere gainditu behar dira.
Komunikazioko zailtasun horiek guztiak menperatzeko gomendio batzuk emango
ditugu:
! Berrelikadura era aktibo batean erabili: mezua errepikatzeko eskatuz, ez
bakarrik
“ulertu duzu?” galdetuz; ahal den neurrian aurrez aurreko komunikazioa
erabiliz.
! Hartzailearen egoerara eta lengoaiari egokituz. Derrigorrezkoa da igorlea
hartzailearen paperean jartzea, horrela mezua nola deskodifikatuko duen
aurreikusteko. Derrigorrezkoa da hesi semantikoak ekiditeko hartzailearen
lengoaia erabiltzea.
! Kanal ezberdinak erabiltzea mezu bera indartzeko, eta batez ere ahozko
komunikazioa ez ahozko komunikazioaren bitartez indartuz.
! Entzute aktiboa indartu.
! Erakundearen maila hierarkikoak murriztu.
! Mezua presa gabe transmititu.
! Komunikazioan prestakuntza eman.
[3316_366_enpresa_ekonomia_antolakuntza_eta_zuzendaritza/Image_169.png]
KASU ETA ARIKETAK
[3316_366_enpresa_ekonomia_antolakuntza_eta_zuzendaritza/Image_170.png]
“AVIANCA” KASUA
[3316_366_enpresa_ekonomia_antolakuntza_eta_zuzendaritza/Image_171.png]
1990eko urtarrilaren 25ean, 19:40an, Aviancaren 52 hegazkina New Yorkeko
Kennedy aireportutik ordu erdira zegoen. 20:00etan Kennedy aireportuko
kontrolatzaileek 52 hegazkinaren pilotuei bueltak emateko agindua eman zieten,
hegazkin zirkulazio handia zegoelako. 20:45tan, Aviancaren gidakideak “erregai
eskasia zeukatela” esan zien kontroladoreei. Kennedyko kontroladoreak abisua
jaso zuela notifikatu zuen, baina
hegazkinak ez zuen lurreratzeko inolako agindurik jaso, 21:24arte. Minutu luze
horietan,
166
hegazkinaren gidariek larritasuna adierazten zuten izan zuten elkarrizketan,
baina gertu zegoen larrialdiaz ez zieten ezer aipatu Kennedyko kontroladoreei.
Lehenengo lurreratze saioak, 21:24an, porrot egin zuen. Hegazkina oso baxu
sartu zen eta ikusmena eskasegia zen segurtasunez lurreratzeko. Kontroladoreek
bigarren saio bat egiteko agindua eman zutenean, gidariek oso erregai gutxi
zutela errepikatu zuten. 21:32an, hegazkinaren bi motorrek indarra galdu zuten.
Minutu bat geroago beste bi motorrak itzali ziren. Erregairik gabe, 21:34an
hegazkina Long Islanden jausi zen. Hegazkinean zeuden 73 pertsonak hil ziren.
Ikertzaileek kutxa beltza ikertu zuten, gidari eta kontroladoreen arteko
elkarrizketa entzun zuten eta kontroladoreekin hitz egin zuten. Istripuaren
zergatia komunikazioaren oztopoak izan zirela ikusi zuten. Mezua ez zen era
garbian bideratu, ezta era egokian jaso.
Gidariek “erregai eskasia zutela” aipatu zuten. Kontroladoreen iritziz, arrunta
da gidariek hitz hori erabiltzea. Hegazkinek lurreratzeko itxaron egin behar
dutenean, kontroladoreek hegazkin guztiek erregai eskasia dutela suposatzen
dute. Kontroladoreek lehentasuna ematen diete hegazkinei pilotuek “erregai
larritasuna” hitza erabiltzen dutenean.
Kontroladore batek aipatu zuen moduan, “gidari batek larritasun bat adierazten
duenean, arau guztiak pikutara doaz eta ahal duguna egiten dugu hegazkin horri
lurreratzen laguntzeko”. Tamalez, 52 hegazkineko gidariek ez zuten “larritasun”
hitza erabili, eta kontroladoreek ez zuten ondo ulertu arazoaren tamaina.
Gainera, gidarien ahots tonuak ez zuen larritasunik edo seriotasunik
adierazten. Kontroladoreek heziketa jasotzen dute egoera horietan tonu bereziak
igartzeko. Gidari eta gidakidearen arteko elkarrizketan nabaritzen zen
larritasun hori eta beraien tonuek larritasun hori adierazten zuten. Baina
Kennedyrekin komunikatzerakoan lasaiak eta profesionalak ziruditen.
Azkenik, gidarien eta aireportuko agintarien heziketa, kultura eta ohiturek
larrialdiak aitortzeko oztopoa izan daitezkeela pentsatu zuten ikerlariek.
Gidari baten esperientziak eta bere harrokeriak eragina dute horrelako
egoeretan. Larritasun bat formalki adierazten duen gidariak, informe ugari
idatzi eta sinatu behar ditu lurreratu eta gero. Horrez gain, gidaria erregaia
kalkulatzen arduragabea izan dela frogatzen bada, estatuak lizentzia kendu
diezaioke. Errefortzu negatibo horiek larritasunak adierazteko oztopoak dira.
1. Gidarien eta kontroladoreen arteko komunikazioak analizatu, komunikazioaren
prozesuaren faseak jarraituz.
2. Nola hobetu zitekeen hegazkina eta kontroladoreen arteko komunikazioa?
Zeintzuk izan dira oztopoak.
3. Avianca Kolonbiako enpresa zen. Aireportu ezberdinetan egunero hamaika
herrialde ezberdinetako gidariek lurreratzen dituzte beren hegazkinak. Nola
lortzen da hori,
gidariek eta kontroladoreek hizkuntza ezberdinak dituztenean?
167
7. GAIA – Negoziazioa enpresan
7.1. Sarrera. Kontzeptua.
7.2. Negoziazio estiloak
7.3. Negoziazioaren prozesua
7.4. Prestakuntza.
7.5. Eztabaida eta elkartrukea.
7.6. Itxiera eta akordioa. Kasuak eta ariketak Eranskina: Talde lana
AURKEZPENA
Gai honetan negoziazioa prozesu bat dela azalduko dugu eta bere etapa
desberdinak aurkeztuko ditugu: prestaketa, eztabaida eta itxiera edo akordioa.
Etapa horiek banan-banan aztertuko ditugu eta bakoitzean egin beharreko gauzak
zein diren bistaratuko dugu.
Gero, negoziazio estilo desberdinak aurkeztuko dira, zein egoeratan erabili
behar diren eta zeintzuk diren bakoitzaren abantailak eta desabantailak.
Gaiaren helburuak
Negoziazioa prozesu bat dela ulertzea.
Gure inguruan garatutako negoziazio eredu ohikoenak eta horien gabeziak
aurkeztea. Negoziazioan erabili beharreko irizpideak aurkeztea, printzipio
bidezko negoziazioan
agertzen direnak.
Ikasleek negoziaziorako beharrezkoak diren gaitasunak garatzea (komunikazioa,
entzute aktiboa, pentsaera estrategikoa…)
168
[3316_366_enpresa_ekonomia_antolakuntza_eta_zuzendaritza/Image_172.png]
7.1. Sarrera. Kontzeptua
Orain arte erabaki hartze prozesua isolaturik dagoen zerbait bezala aztertu
dugu, modu independentean erabaki behar duten pertsonak bezala. Ikerlana
erabaki hartzailearen emaitza indibidualak maximizatzen dituzten aukeren
analisi eta hautaketan kontzentratzen zen, dena erabakiaren postulatuekin bat
etorriz. Baina, askotan, gizabanakoak lortzen dituen emaitzak hirugarren
pertsonen portaeren araberakoak izango dira. Horiek, aldi berean, helburu
propioak lortzen saiatuko dira, besteen emaitzak baldintzatuz. Beraz, ez dira
emaitzak maximizatu behar, optimizatu baizik, beste aldeek bilatzen dituzten
emaitzekin bateragarriak izan daitezen saiatuz. Gertaeren kontrol osoa ez
dugunean, negoziatu beharra dago. Gizabanako batek beste batekiko kontrol osoa
duenean, negoziatzeari uko egin diezaioke; aurkako kasuan, berriz, negoziatzea
beharrezkoa izango litzateke (Kennedy eta beste batzuk,
1986, 15.orr.).
Negoziazioa bi ikuspegi ezberdinetatik aztertu behar dugu: bata teknikoagoa eta
sistematikoagoa; bestea giza ikuspegia, portaerak, jarrerak, pertzepzioak eta
abar aztertzen laguntzen diguna. Bi ikuspuntu horiek biltzen ahaleginduko gara.
Negoziazio kontzeptua
Elkarrekintza batetik abantailak potentzialki lortzea baimentzen duen prozesua
da, non itxuraz gatazkan dauden alde bik edo gehiagok ekintza bateratuen bidez
emaitza asegarriak bilatzen dituzten, beste era batera lor ditzaketen emaitzak
baino asegarriagoak.
Definizio horretan negoziazio guztien elementu bereizgarriak aurkitzen ditugu:
· Prozesua: Negoziazioa prozesu bat da eta ez ekintza puntual bat. Prozesu
honen barnean zenbait etapa ditugu eta edozein kasutan gertatzenn dira,
batzuetan bat- bateko eran. Prozesuaren ideiari Altschul, C.-k eta Fernández,
E.-k (1992, 42-43 orr.) garrantzia ematen diote.
· Interesen gatazka: Parte-hartzaile baten helburuen lorpena besteek dituzten
helburuen lorpenarekin gatazkan dago. Alde bakoitzak baliabide batzuk ditu,
bere onurarako erabil ditzakeenak, baina beste aldearen onuran ere lagun
dezaketenak. Negoziazioa egoteak, hain zuzen ere, nire baliabideek beste
aldeari niri baino onura gehiago egitea eskatzen du edo, behintzat, baliabideen
erabilera elkar banatuari esker
onura gehigarria lortzea. Interes gatazka egon arren, adostasunerako aukera
existitu
169
behar da, hau da, negoziazioa posiblea izan dadin tarte bat existitu behar da,
non alde biek beren helburuak banaka arituz baino modu asegarriagoan betetzen
dituzten.
· Aldeen elkarrekintzaren ondorioz lortzen dira emaitzak: Negoziazioaren
arrakasta alde bakar baten menpean ez legoke, nahiz eta horrek talentu handia
izan (Altschul, C. eta Fernández, E., 1992, 16. orr.). Aldeek baliabide
propioak dituzte, baina besteen baliabideak ere behar dituzte, eta baliabide
horiek elkartrukatzeko prest daude, nahiz eta hasieran elkartruke harremanean
ados ez egon (García, J. eta Casnuevas, C. 1999,
352. orr.). Baterako planteamenduak bakoitzak bere aldetik arituko balira baino
abantaila gehiago sortu behar ditu (Altschul, C. eta Fernández, E., 1992, 94.
orr.).
· Negoziazioaren bidez adostasuna lortu gabe baino hobeto asetzen ditugu gure
interesak. Alde bakoitzaren helburuen lorpen maila bakoitzak negoziazioan
daukan botere mailaren araberakoa eta baita negoziazioak aurrera egiteko
moduaren araberakoa ere izango da. Negoziazioa garatzen jakiteak gure helburuak
hobeto lortzen lagun diezaguke, baina ezin dugu ahaztu geure burua eta emaitzak
baldintzatuko dituen eremu bat dagoela. Negoziazioa aurrera eramateko prozesua,
urratsak, gomendioak, etab, harremanen eta elkartrukeen etengabeko prozesuan
barneratu behar ditugu. Zehaztuko ditugun oinarriak harreman iraunkorretan
erabilgarriak dira batez ere, enpresen barnean izaten diren harreman gehienetan
bezala. Enpresa-bezeroak, enpresa-hornitzaileak (lehengaiak eta finantza
baliabideak), enpresa-langileak.
Era honetako egoeretan elkartrukea sendotzeko saiakera interes komuna izaten
da. Interes komun horrek negoziazioa aurrera eramateko modua baldintzatuko
digu.
Interesen gatazkaz gain, hitzarmenera heltzeko posibilitatea baloratu behar
dugu, hau da, negoziazioak arrakasta izateko tarte bat egon behar da, zeinetan
alde bakoitzak bere helburuak aseko dituen banaka egongo balira baino hobeto.
· Alde bien interesa hitzarmena lortzeko. Askotan akordioa lortu nahi dugun
bakarrak geu garela uste dugu eta negoziazioan aurreratzeko eta azken
hitzarmena lortzeko amore eman behar izaten dugu. Izan ere, zenbait aspektu
mugiezinak dira; kasu horretan egin dezakegun gauzarik egokiena negoziazioaren
hasieran argi uztea da,
posible bada behintzat.
[3316_366_enpresa_ekonomia_antolakuntza_eta_zuzendaritza/Image_173.png]
7.2. Negoziazio estiloak
Negoziazio eraginkor baten oinarria bakoitzak bere negoziazio estiloa
ezagutzean datza. Horrexegatik, pertsonen artean sortzen diren gatazken aurrean
komunikatzeko dugun joerak
gure negoziazio estiloa erakutsiko du.
170
Negoziazio estiloen sailkapen desberdinak aurki ditzakegu.
7.2.1. McClelland-en_motibazio_teorian_oinarritutako_negoziazio_estiloak
Negoziatzaileek pertsona moduan beren beharrak izango dituzte eta horiek bere
negoziatzeko eran islatuko dira. McClelland-ek hiru oinarrizko behar bereizten
ditu:
Boterea: Beste pertsonak menperatzeko eta haien gainetik egoteko beharrarekin
erlazionatuta dago.
Afiliazioa: Lagunak egiteko eta atsegingarria izateko nahiarekin erlazionatuta
dago.
Lorpena: Gauzak ondo egiteko eta eraginkorra izateko nahiarekin erlazionatuta
dago.
Garatuko den negoziazio estiloa pertsonalitatearen isla izango da (Senlle, A.,
1997, 22. orr.).
1. Botere beharra duten pertsonetan, irabazteko motibazio honek negoziazioa
irabazi beharreko guda moduan ulertzea eragiten die. Oso pertsona biziak dira,
arrakasta profesionala beste giza eta familia baloreen aurretik jartzen
dituztenak. Beraientzat atsegina bere irizpideen inposaketan datza; negoziazio
era gogorra da, nik irabazten dut, zuk galtzen duzu. Beharrezkoa izanez gero
mehatxura eta zirira joko dute. Beste aldeak modu berdinean jokatuko duela
ulertzen dute.
Azkarrenak irabaziko du.
Gogoratu behar dugu, etorkizuneko harremanak gaur eguneko negoziatze eran
oinarrituko direla. “Negoziazioan beste aldea baino botere gehiago badugu, eta
botere horretaz neurriz kanpo baliatzen bagara, beste aldeari guregan izango
duen jarrera erakusten diogu eta hurrengo baten nola tratatu behar digun
erakusten diogu” (Winkler, J. 1983, 24.orr.). Galtzen duenak, beste alde
batetik, abantaila bat lortu nahi izango du edo behintzat justizia bere esku
hartu hitzartutakoa ez betez. Irabazten duenak beste aldea kontrolatzen
indarrak erabili beharko ditu. Ondorioz, bi aldeek beraien posizio idealetatik
alde egiten dute.
2. Afiliazio motibazioa nagusi den kasuetan negoziazio biguna gertatuko da, nik
galtzen dut, zuk irabazten duzu. Hau da, harreman ona mantentzeko helburuaz
amore emateko prest dago eta beste aldeak hurrengoan amore emango duenaren
itxaropena dugu. Hala ere, esperientziak esaten du beste aldea amore emanez
lasaitzeak ez duela funtzionatzen. Justifikaziorik gabeko kontzesioak egiten
baditugu orain, ez da probablea etorkizuneko ezberdintasunak erraztea. Oso
setatsuak badira zuk berriro amore emango duzula pentsatuko dute. Edozein
kasutan, jarrera mota honek epe
luzeko erlazioak mantenduko direnean izango du zentzua.
171
Neuk emango dut amore, beste aldi batean beste aldeak amore emango duelako
itxaropenaz.
Jendea ona delako ustea oinarritzat hartuz, aldeen arteko konfiantzan
oinarritutako harremana garatzen saiatzen dira. Ez dute informaziorik eskatuko
eta beste aldea sinetsiko dute. Beste aldearekin harreman estuak izatea
gustatzen zaie.
3. Lorpen motibazioa nagusia den kasuetan, emaitza batzuen lorpena bilatuko da.
Alde bientzat onargarria den konponbidea aurkitu nahi dute; horri negoziazio
objektiboa deituko diogu. Alde bien behar minimoak asetzen dituen konponbidea
lortzen baimentzen duen prozedura garatu behar da. Istiluak ekidingo dira,
emaitza baita inporta duena.
Emaitzan ahalik eta gutxien inplika zaitez.
Negoziazio mota honekin ez dira aukera guztiak aztertzen, ahalik eta arinen
akordio batera iristen ahaleginduko baitira. Denbora faktoreak emaitza hobeago
batek baino garrantzi gehiago dauka.
4. Negoziazio beste era bat existitzen da, negoziatzaileak motibaturik ez
daudenean edo konponbidea bilatzen ez dutenean gertatzen dena. Negoziazio
pasiboa da. Kasu honetan dinamismoaren gabezia nagusi da, gauzak edozein
modutan konponduko direlako irizpidea. Arazoei aurre egiten ez badiegu hauek
bakarrik konponduko dira edo ahaztu egingo dira. Negoziazio era honetan aritzen
dena aitzakiak jartzen ditu eta gauzak geroratzen ditu. Helburua ahal dena
egitea eta bizimodua ez zailtzea da.
7.2.2. Blake_eta_Mounton-en_sarean_oinarritutako_negoziazio_estiloak
Negoziazio estiloen beste sailkapen ezagun bat Blake eta Mounton-en sarea da.
Hemen lidergo estiloak eta negoziazio estiloak nahasten dira. Egileek lidergo
estilo optimo bat eta negoziazio estilo optimo bat ere dagoela diote. Lidergo
estilo optimoak helburuengatiko eta pertsonengatiko ardura handia izaten du.
Negoziazio estilo desberdinak aztertzeko ondorengo sarea proposatzen da. Sare
honetan negoziatzaileak norberaren interesak eta besteen interesak
lortzeko, horretarako haren ardura mailaren konbinaketa desberdinak erakusten
dira.
172
Irudia 7.1. Negoziazio estiloak Blake eta Moutonen sarean
[3316_366_enpresa_ekonomia_antolakuntza_eta_zuzendaritza/Image_174.png]
NORBERE INTERESA
[3316_366_enpresa_ekonomia_antolakuntza_eta_zuzendaritza/Image_175.png]
9 (1,9) (9,9)
8
7
6
5 ( 5,5)
4
3
2
1 (1,1) (9,1)
1 2 3 4 5 6 7 8 9
[3316_366_enpresa_ekonomia_antolakuntza_eta_zuzendaritza/Image_176.png]
BESTEEN INTERESA
Iturria: Manuel y Martínez-Vilanova (1999)
Erreferentziazko bost erak honako hauek dira (Manuel, F. eta Martínez-Vilanova,
R., 1999,
73.orr. eta ondorengoak):
1-1: Ekiditea. Ez asertiboa, ez lankidetzakoa, edo berdina dena, ez dauka
ardurarik ez norberaren ez bestearen interesean, hau da, negoziazio era pasiboa
da. Arazoa atzeratzea edo beste pertsona bati ematea da.
1-9: Menperatzea. Jarrera asertiboa eta ez lankidetzakoa, hau da, bere
interesean kontzentratzen da beste aldearen interesa alde batera utziz. Gure
helburua lortuko duten estrategiak garatu behar ditugu edozein gauzaren
gainetik
9-1: Morronkeria. Lankidea den pertsonari dagokio. Beste aldearen interesak
asetzeko ezberdintasunak murrizten eta alderdi komunak azpimarratzen saiatzen
gara, arazoa xurgatzea da.
5-5: Konpromisoa. Bi dimentsioen arteko bitarteko asmoa denez
“ezberdintasunaren banaketa” esaten zaio. Horregatik askotan konponbide gisa
bitarteko jarrerara jotzen da.
9-9: Integrazioa. Asmoa lankidetzakoa eta asertiboa da, alde biek bere
interesak asetzeko saiakera islatzen duelarik. Alde bien arteko lankidetza
eskatzen du eta baita bien artean konponbide sortzaile eta irudimentsuen
garapena ere, bakoitzaren helburuei uko egin gabe. Posizioen hurbiltzea lankide
izanik emango da eta negoziazio prozesua aurrera doan heinean ematen da.
Negoziazio estilo hau geroago Printzipio bidezko negoziazioa deitu duguna
izango da. Jarrera malgua mantendu behar da, baina era berean tinkoa dena,
tinkoa gure interesetan behintzat.
Negoziazio estilo horiek ondorengo eran laburbildu daitezke (Montaner, R.,
1992, 73.orr.).
173
Irudia 7.2. Negoziazio estiloak Blake eta Moutonen sarean
 ______________________________________________________________________
|________________________|Gure_interesak|
|Beste_aldearen_interesak|______________|Irabazi______|Galdu___________|
|Beste_aldearen_interesak|Irabazi_______|Denok_irabazi|Etorkizuna_landu|
|Beste_aldearen_interesak|Galdu_________|Guda_irekia__|Galtze_zirrarak_|
Iturria: Montaner, 1992, p. 73
Blake eta Mounton-en iritziz eta beste zenbait egileen esanetan (adibidez,
Covey, 2008), negoziazio estilorik egokiena integratzailea edo denok
irabaztearena izango litzateke.
Hala ere, egile askok egoeraren araberako ikuspegia proposatzen dute. Ikuspegi
honen arabera, negoziazio estilo integratzaile hau enpresa munduan ematen diren
zenbait negoziaketetarako balio du, baina ez negoziazio guztietarako.
Shell-ek (2005) esaten duen moduan, hurrengokoa kontuan hartuz negoziazio
estilo bat edo beste bat aukeratzea egokia izango da: negoziatzaileak beste
aldearekin izango dituen etorkizuneko harremanei garrantzia ematen dion ala ez
eta gatazka nola hautematen duen bi aldeetako helburuak zeintzuk diren jakinda.
Irudia 6.3. Egoeraren sarea, negoziazio estrategiarako gida
 __________________________________________________________________________
|                  |Gure helburuen |
|                  |arteko gatazka |
|                  |nola baloratzen|
|__________________|dut?___________|
|__________________|Altua__________|Baxua______________|
|Etorkizunean beste|               |I: Antzerako       |                   |
|aldearekin izango |               |garrantzia         |II. Harremanak     |
|ditudan harremanei|Altua          |Eredurik egokienak:|Eredurik egokienak:|
|zer nolako        |               |Integrazioa,       |Morronkeria,       |
|garrantzia ematen |               |konpromisoa        |integratzailea     |
|diet______________|_______________|___________________|___________________|
|Etorkizunean beste|               |III: Transakzioak. |IV. Koordinazio    |
|aldearekin izango |               |Estilorik          |tazitoa: Estilorik |
|ditudan harremanei|Baxua          |egokienak:         |egokienak:         |
|zer nolako        |               |Menperatzea,       |Ekiditea,          |
|garrantzia ematen |               |konpromisoa,       |Morronkeria.       |
|diet______________|_______________|Integrazioa._______|___________________|
Iturria: Shell (2005, p. 123)
Shell-ek (2005) ere hurrengokoa dio: negoziazio estilo bat aukeratzeko orduan
beste aldeak jarraitzen duena ere kontuan har daitekeela. Honen adibide bat
emanez: A negoziatzaileak bi
aldeentzako negoziazio estilorik egokiena integratzailea dela uste du. Baina
negoziazioa
174
hasten denean ikusten du B oso lehiakorra dela. Hortaz, B-ren jarrera ikustean
A-k estilo lehiakor bat hartzea nahi izango du.
Shell-ek aipatutako faktoreez gain, badaude beste faktore batzuk garrantzia
dutenak negoziazio estiloa aukeratzeko orduan (Manuel y Martinez-Vilanova,
1999, pp.246-247):
Negoziazio bakarra edo negoziazio jarraitua den kontuan hartu behar da.
Negoziazio bakarra bada, estilo lehiakorra erabiltzea da ohikoena
Alde bakoitzak dituen itxaropenak. Marjina handiagoa egoteak, malgutasun
gehiago edukitzea ahalbidetzen du eta negoziazioa errazten du.
Negoziatzaile bakoitzarentzat gaiak duen garrantzia.
Alde bakoitzak zein neurritan lagun diezaioke beste aldeari bere helburuak
betetzen
(Altschul y Fernández, 1992, p. 104)
Negoziazioan dagoen giroa edo alde bien arteko begikotasuna.
Negoziazioan gauza bakar bat negoziatzen den edo bat baino gehiago. Gero eta
gauza gehiago negoziatu, orduan eta errazagoa da aukera berriak eratzea.
[3316_366_enpresa_ekonomia_antolakuntza_eta_zuzendaritza/Image_177.png]
7.3. Negoziazio prozesua
Negoziazio prozesuan alde bien hasierako proposamenak adostasun puntu komunetik
urrun daude, baina aldi berean akordioa lortzeko alde biek bere behar eta
interesak asetzeko beharrean daude. Alde biek arrazoitze, eragozpen, kontra
argudiatze, eskaintza eta amore emate etapa ezberdinetan pixkanaka hurbilduko
dira hitzarmen hori lortzeko. Horrek negoziaziorako tarte baten existentzia
esan nahi du, azkenean hitzarmena lortzeko tarte hori existitu egin behar da.
“Negoziazio batean hitzarmena lortzea ez da beti izango emaitza hobea”, hau da,
beti ez da posible hitzarmena lortzea. Ikasi ezetz esaten, ezetz esan behar
denean (Kozicki, S., 2000, 33. orr.).
Hurbilketa ideiak distantzia inplikatzen du, baina aldi berean mugimendua
adierazten du. Alde bakoitzak bere hasierako jarrera hobezinetik hain egokia ez
zaion jarrerara iragan beharko du, baina alde bientzat onargarria den
hitzarmena lortzea baimentzen duena (Kennedy eta beste batzuk, 1986, 25. orr.).
Aldeen gaitasunek eta abileziek adostasun puntu hori eta jarrera hobezinetik
bertara iristeko igarotako distantzia erabakiko dute. Prozesu hori
azaltzeko hurrengo adibidean oinarrituko gara:
175
Demagun negoziazioan bi partaide daudela, A eta B, eta bakoitzak, askatasun
osoz aukeratu ahal izanez gero, bere interesen arabera jarrera mesedegarriena
(JM) aukeratuko lukeela (JMa eta JMb). Jarrera hauek muturrekoak dira, baina
beste aldeak bere jarrera onartzea oso zaila dela eta bere aurkakoaren
jarrerara hurbildu beharko dutela onartzen dute. Mugimendu honek haustura puntu
izeneko muga dauka. Negoziazio tartea alde bien haustura puntuen artean egongo
da (A muga eta B muga). Tarte honi “elkartruke tartea” deituko diogu.
Behin negoziazioa elkartruke tartean dagoenean, lortuko den azken emaitza
aldeen abileziaren menpe dago.
A) Elkartruke_tartea_dagoenean:
[3316_366_enpresa_ekonomia_antolakuntza_eta_zuzendaritza/Image_178.png]
JM A muga
Elkartruke tartea
B muga JM
Iturria: Kennedy eta beste batzuk, 1986, 26. orr.
Jardun tartea murriztua edo txikia izanik negoziazioa oztopatu eta luze eta
gogorra iragarri egiten da. Kontrakoa gertatuko da elkartruke tartea handia eta
zabala denean.
Esan bezala, gerta liteke, elkartruke tarterik ez egotea, kasu honetan limiteen
artean elkargunerik ez litzateke egongo.
B) Elkartruke_tarterik_ez_dagoenean:
[3316_366_enpresa_ekonomia_antolakuntza_eta_zuzendaritza/Image_179.png]
JM A muga [3316_366_enpresa_ekonomia_antolakuntza_eta_zuzendaritza/
Image_180.png]
B muga JM
Iturria: Kennedy eta beste batzuk, 1986, 27. orr.
176
Aurkeztutako eskemak negoziazio prozesuaren ikuspegi estatikoa jasotzen du, non
mugak eta jarrera mesedegarrienak argi zehaztuta dauden, hauek negoziazio
prozesuan zehar aldatzen ez direlarik. Baina errealitatean, negoziatzaileek
negoziazio prozesuan bere mugak aldatzeko arrazoiak izan ditzakete. Hasierako
kokapenak alda daitezke prozesuan lortutako informazioaren arabera, beste
aldearen pertzepzioen eta jarreraren arabera, edo beste edozein kanpo
elementuren arabera.
Aurkeztutako eskema gai bakar baten negoziazioari dagokio, baina errealitatean
edozein negoziazio prozesuan arazo ezberdinak agertzen dira. Beraz, eskema
zaildu egiten da eta horrela muga mota ezberdinak egon daitezke, negoziatzen
den elementu bakoitzeko bat.
Negoziazio prozesuaren garapenaren eskema honako hau izango litzateke:
Prestakuntza
Proposamena
Eztabaida eta elkartrukea
[3316_366_enpresa_ekonomia_antolakuntza_eta_zuzendaritza/Image_181.png]
Blokeo eta
Hitzarmena edo itxiera
Interesak Alternatibak NAAH Irizpideak Konpromezuak
Eragozpenak
Alternatibak Kontsezioen elkartrukea
Itxiera
Kontratua
Negoziazio prozesua hiru oinarrizko faseetan bana daiteke:
Prestakuntza. Askotan negoziaziora “ahal den gehiena” ateratzera goaz, hori
zenbat den oso argi izan gabe, hau da, negoziazio zehatz horretan lortu
beharreko helburuak ezagutu gabe eta negoziazioaren ikuspegi estrategikoagoa,
helburu batzuen bila dagoen harreman baten garapenaren prozesua, kontutan hartu
gabe. Honekin batera, baldintzak, prozesua nola garatuko den eta nori aurre
egin beharko diogun ez da planteatzen; dena bat-batean egiten da.
Eztabaida eta elkartrukea. Alde bien hasierako jarreren planteamenduarekin
(jarrera hauek bat etortzea oso zaila da) beraz negoziazio prozesua hasiko da.
Hortik aurrera beste aldeari gure jarreraren onurak sinestarazi behar dizkiogu
arrazoitze, taktika eta estrategia ezberdinen bidez. Aldi berean beste aldeari
kontzesioak egin beharko dizkiogu hurbilketarako bide bezala.
Hitzarmena (edo ez) eta itxiera. Bi jarreren hurbilketa altua denean
negoziazioa itxi egin behar da. Itxierarako teknika ezberdinak daude eta alde
bakoitzaren jarrera modu iraunkorrean zehaztu behar da, bakoitzak onartzen
dituen erantzukizunekin batera. Aldi berean, hitzartutakoa betetzen dela
ziurtatu behar dugu, betetze maila handitzeko
beharrezkoak diren mekanismo eta bermeak ezarriz.
177
[3316_366_enpresa_ekonomia_antolakuntza_eta_zuzendaritza/Image_182.png]
7.4. Prestakuntza
Etapa hau oso garrantzitsua izan arren negoziatzaileak gehienetan ez dira
prestatzen. Normalean erabiltzen diren arrazoiak (Fisher, R. eta Ertel, D. ,
1995, 45. orr.) ondorengoak dira:
� Jendeak “hitz egiten soilik” arrisku gutxi dagoela pentsatzen du. Akordio bat
lortzen ezin gaituztela derrigortu dakigunez, arrisku txikia ikusten dugu eta
“beste aldeak esan behar duena” entzutera goaz. Bere eskaintza gustuko badugu
onartu dezakegu, eta bestela alde egin dezakegu. Egia da, baina
erreferentziarik izan gabe nola jakingo dugu ados egon beharko ginatekeen?
Prestakuntzarik gabe, proposamen bat onar dezakegu nahiz eta horrelakorik egin
behar ez izan edo alderantziz.
� Prestakuntzak denbora gehiegi eskatzen du. Egia da prestatzeak denbora
eskatzen duela, baina seguruenik aurrezten dena erabiltzen dena baino handiagoa
da. Aurretiaz prestatuz gero ados jartzeko gaiak murriztu daitezke, eskaintza
azkarrago onar daiteke, etab., negoziazioan zehar hori dena egon dadin eta
arinago iragan dezan. Hala ere, prestakuntzak negoziazio motaren menpekoa izan
behar du. Negoziazio zehatzagoa edo orokorragoa izan daiteke, behar eta
baliabideen arabera, baina edozein kasutan ere, prestakuntzan denbora pixka bat
erabiltzea mesedegarria izango da.
� Ez dakigu nola prestatu. Jende askok bere burua prest ikusiko du zer nahi
duen eta zerekin konformatuko litzatekeen jakinez gero. Gure prestakuntza nahi
ditugun gauzak zerrendatzea baino ez bada, zer eskatzen dugun eta zertan amore
emango dugun jakingo dugu soilik baina ez dugu jakingo beste aldeak nahi edo
baloratzen duena.
Eztabaida fasean hasierako ezagupena molda dezakeen informazioa lortzen da.
Moldatze gaitasuna ez luke zuzenean erlazionatua egon behar prestakuntza egoki
batekin.
178
Zeintzuk dira prestakuntzan landu behar ditugun alderdiak?
7.4.1. Gure_helburuak_eta_interesak_ezarri
Shell-en (2005) esanetan, gehiago espero duten pertsonek gehiago lortu ohi
dute. Eta lortu nahi duguna, azkenean lortzen duguna izaten da. Beraz, helburu
zehatzak lortu nahi dituzten negoziatzaileek gogotsuagoak, eragileagoak, hobeto
prestatuak eta konpromiso gehiago hartzen dutela esaten da.
Helburu baikorrak eraginkorrak izango dira, defendagarriak eta lorgarriak
badira. Hau da, eraginkorrak izango dira negoziazioaren beste aldearen aurrean
arauen bitartez defendagarriak, frogagarriak eta sinesgarriak badira (Shell,
2005). Defendagarriak izateaz aparte beste egile batzuek, helburu onak
definitzeko MARTE (Neurgarriak, lorgarriak, erronkariak, epe zehatz batekin eta
espezifikoak.
Negoziatzaileak bai epe luzera eta bai epe laburrera zer nahi duen jakin behar
du. Epe laburreko emaitzek epe luzeko emaitzak eragiten dutelako. (Kennedy et
al., 1986, p. 36).
Negoziatzaile guztiek interesak, beharrak eta nahiak dituzte. Interesak eta
posizioak ezberdinak dira. Posizioa, interesak asetzeko bidea baino ez da.
“Zure posizioa nahi dituzun gauza zehatzak dira: dirua, epeak eta baldintzak.
Zure interesak egoera horretara eramaten dizkizuten motibazio ikusezinak dira:
beharrak, desioak, ardurak, beldurrak eta aspirazioak (Ury, W. 1997, 33. orr.).
Batzutan prestakuntza posizioetan oinarritzen da interesetan oinarritu
beharrean. Hasierako eskari edo eskaintza bat sortzen da, eta hitzarmena
jarrera horri ahalik eta gehien hurbiltzea bilatzen dute.
Aritzeko era honek beste aukeren sorrera mugatzen du eta negoziatzen duten
aldeen arteko harreman pertsonala kalte dezake, negoziazio prozesua eraso bat
bilakatzen delako, non alde batek irabazten duen eta besteak galtzen duen.
Emaitzak alde bakoitzaren amaierarako jarrera eta hasierako jarreraren arteko
hurbiltasunaren arabera neurtzen dira, batzuetan jarrera horren
atzean zeuden interesak eta hitzarmenaren bidez zeintzuk lortu diren ahaztuz.
179
7.4.2. Beste_aldearen_interesei_buruz_hausnartu
Aipatu bezala “Guk nahi dugunaz” baino ez arduratzea negoziazioaren
prestakuntzaren beste akats tipikoa da, “beste aldeak nahi duenaz haiek
arduratuko dira”. Gure interesak bakarrik asetzen dituen akordio posiblerik ez
du balio. Lortzen dugun akordioak beste aldeak ere ez badu asetzen, haiek ez
dute gure eskaintza onartuko eta akordioa ez da posiblea izango. “Akordio
egokia alde bientzat ona dena izango da” (Winkler, J., 1983, 112. orr.).
Beraz, prestakuntza egokiak zera eskatzen du (Fisher, R. eta Ertel, D., 1995,
30-31. orr.): Jarreren atzean dauden interesak bilatzea.
Interesen artean lehentasunak ezartzea. Beste aldearen interesak kontutan
hartzea.
Negoziatzaileak bai epe laburrean, zein luzean zer nahi duen jakin behar du,
epe laburreko emaitzek epe luzekoak baldintzatuko baitituzte (Kennedy eta beste
batzuk, 1986, 36. orr.).
7.4.3. Aukerak
Aukerak negoziazioaren konponbide posibleak dira. Aukera posible ezberdin
batzuk aztertu direnean negoziazio hobeak izango ditugu, lortzen den hitzarmena
aukera horietatik irtengo delako eta, beraz, zenbat eta aukera gehiago izan
konponbide egokiagoa lortzea errazagoa delako.
Negoziatzaile askok negoziazio “ezberdintasunak konpontzeko” ariketa moduan
hartzen dute. Ezberdintasunak ondo maneiatzea negoziazioaren zati garrantzitsua
den arren, helburu horrekin arituz gero mahaiaren gainean balioa utziko dugu.
Aukera kopuru handiena aurkitzen saiatu behar dugu eta hori lortzeko biderik
egokiena elkarrekin lan egitea da. Negoziazio bikaina emateko balio gutxiko
elementuak balio handiagoko elementuengatik elkartrukatzen ditugun kooperazio
lan bat bezala ikusi behar dugu.
Garrantzitsuena gehiena lortzea da, ez bestea baino gehiago.
180
Negoziaziora jarrera kreatibo batekin heltzea funtsezkoa da, gainera jarrera
hori beste aldeari transmititzen ahalegindu behar dugu.
7.4.4. NAAH
NAAH Negoziatutako Akordioa baino Alternatiba Hobea da (Fisher, R., Ury, W. eta
Patton, B. 1996, 115. orr.). Akordio batera ez bagara heltzen zer egingo dugun
baloratzeari dagokio. Negoziazio guztietan ez da hitzarmena lortu behar.
Batzuetan hitzarmenaren kostuak hitzarmen gabeko kostuak baino handiagoak dira.
Alde bien muga onargarria ez denean erabakitzen hitzarmenik ez lortzea
konponbide egokiena da.
NAAH-ren ezagupenak, ukatu beharko genukeen akordiora ez heltzea baimenduko du.
Argi dagoenez, muga malgua izan beharko da negoziazio prozesuan zehar
informazio berria jaso dezakegulako edo beste arlo batzuk baldintza
ditzakeelako.
Beste aldearen NAAH aztertzea ere interesgarria izango da.
Alde baten NAAH handiagoa bada, alde horrek negoziazio horretan botere
handiagoa izango du. Alde bien negoziazio botere erlatiboa, akordio batera ez
heltzeko aukeraren bi aldeen desio edo nahien araberakoa da (Fisher, R. Ury, W
eta Patton, B. 1996, 120.orr.). “Negoziazio boterearen oinarria aldeek akordio
batera ez heltzeagatik izango dituzten kalteetan oinarritzen da” (Winkler, J.
1983, 99.orr.).
Horregatik beharrezkoa da (Fisher, R. eta Ertel, D. 1997, 58-59. orr.):
1) Akordioa ez lortzekotan aurrera eramango genituzkeen jarduera posibleak
zerrendatzea.
2) Aukera prometigarrienak hobetzea eta alternatiba praktikoak bilakatzea.
3) Hobea ematen duen behin-behineko alternatiba hautatu eta gure posizio edo
jarreraren mugatzat hartu.
181
7.4.5. Zilegitasuna
Beste aldearen interesak oso ondo ulertu arren, eta interesak elkartzerakoan
oso irudimentsuak izan arren, errealitatean interesak gatazkan egongo dira
gehienetan. Aurkeztu dugun ideia alde bientzat mesedegarria dela sinestarazi
behar diogu beste aldeari. Hau posiblea izango da lortuko dugun emaitza
bidezkoa eta zilegia dela erakusten badiogu beste aldeari. Normalean
bidezkotasuna lortzen da bidezkoa den irizpidea aplikatuz, hau da, aldeen
borondatearen pean ez dagoen irizpidea, kanpo irizpidetara joz. Era honetako
irizpideek aurretik sortutako aukeren artean hautatzen laguntzen dute, eta
aldeek bere ordezkatuei akordioa onartzeko arrazoiak azaltzean justifikazioa
ematen diete.
Irizpide egokiak bilatzea da gure asmoa. Aldeek irizpide multzoan ados jarri
badira, automatikoki aldeen arteko indar erlatiboa banatzea dugu behin-behineko
irtenbidea (Kennedy eta beste batzuk, 1986, 190.orr.).
Bestea konbentzitzeko prestakuntzak zera eskatzen du: beste aldeari hitzarmena
onartzeko arrazoiak erakustea. Ezberdintasuna erdibitzea ez da bidezkoa den
irizpide bakarra, honek ere ez du zertan bidezkoa izan behar. Honek jarreren
arteko guda ekiditen lagunduko gaitu. Beste irizpide batzuk daude, adibidez,
merkatu irizpidea, aurreko erreferente batekin konparaketa, independentea den
hirugarren batek edo arbitro batek esaten duena aurrera eroatea, baita
aleatorioa den erabakia hautatzea ere.
7.4.6. Konpromisoa
Batzuetan kontuan hartzen ez den elementua hitzarmena nola zehaztu eta nola
itxi izango da. Negoziazio prozesua eta nola aurrera eroan onartu beharreko
konpromiso mailak baldintzatuko du, epe luzeko erlazioa edo negoziazio puntuala
bilatzen baldin bada. Era berean, beste aldeak izan nahi duen konpromiso maila
nolakoa izan daitekeen planteatu behar dugu.
Aldi berean ahozko hitzarmena edo idatzizkoa nahi den pentsatu behar dugu,
baita hitzarmen horri zelako garrantzia emango diogun, ez betetzeak
penalizazioren bat suposatuko duen,
hitzarmeneko baldintzak noiz molda daitezke, eta abar.
182
[3316_366_enpresa_ekonomia_antolakuntza_eta_zuzendaritza/Image_183.png]
7.5. Eztabaida eta elkartrukea
Aditu gehienek diotenez, komenigarria izaten da negoziazio batean eskaintza bat
proposatzerako orduan (adb. Prezioaren formulazioan) beste aldea lehenengoa
izatea. Hala ere, beste egile batzuen iritziz, Shell (2005) horietako bat
izanik, kasu batzuetan gomendagarria izaten da negoziatzaileak lehenengo
eskaintza egitea: aldez aurretik harremana jarraitasuna izango duela
dakigunean, akordioaren baloraketari buruz beste aldearen informazioa dugunean,
bi aldeek interes berdinak dituztenean…
Negoziazioa alde bien hasierako eskaintzekin hasten da. Hasierako eskaintza
negoziazioaren azken etapatzat har dezakegu edo eztabaidaren lehena.
Hasierako eskaintzak gure jomuga maximoetatik hurbil egon behar du, baina aldi
berean kasu hipotetiko eta hobezin batean errealista eta onargarria izan behar
du. Batzutan alde batek muturreko proposamena eginez hasten da beste aldearen
itxarobideak murrizteko asmoz. Muturreko proposamenak azken emaitza hobea
emango dielako hipotesipean egiten da, amaieran aldeek jarreren arteko
ezberdintasuna banatuko dutelako teorian oinarrituz. Hala ere, aipatu bezala,
ez du zertan horrela izan behar, izan ere negoziazio era hau desegokia da.
Baina muturreko jarrera bat aurkezteak arazoak ere badakartza:
Sinesgarritasuna kalte dezake.
Alde batek gutxiegi eskaintzen badu beste aldeak negoziatzea merezi ez duela
pentsa dezake, hitzarmena lortzeak ezinezkoa ematen duelako.
Garrantzitsuak diren argudioak prestatzen igarotzen den denbora ondo erabilia
izan dela pentsatzea arrazoizkoa dugu, baita aurkako aldeak zein argudio
prestatuko duen iragartzen erabiltzen duguna. “Argudiatzea konbentzitzeko era
dugu” (Manuel, F. Eta Martínez- Vilanova, R., 1999, 64. orr.), desadostasun
bateri aurre egiteko era argudio bat erabiltzea dugu.
Hasierako kontaktuetan, proposamenen hizkera aztertzailea eta ez
konprometigarria izan behar da (Kennedy eta beste batzuk, 1986, 77. orr.).
Baldintzatutako proposamenak egiteko
ohitura negoziazioa prestatzeko erarik egokiena da. Lehen proposamenetik “era
baldintzatu”
183
baten banatzen ikasiz gero, elkartruke fasean mugitze margen osoa erabilgarri
izango dugu
(Kennedy eta beste batzuk, 1986, 79. orr.).
Konponbide edo alternatiba egokiena lehenengo saiakeran lortzeko irrika ekidin
behar da. Hori lortzea oso zaila da, konponbide ideala proposamen eta
alternatiba ezberdinen hobekuntza prozesuen bidez lortuko da seguruenik.
Horregatik konponbide egokienera heltzeko bidea zera da: aukera gehien lortu
eta egokiena dirudiena garatu beste aukeren alderdi positiboenak biltzen
saiatuz.
Aukera askoren agerpena zailtzen duten lau oztopo nagusi daude (Fisher, R. Ury,
W. Eta
Patton, B. 1996, 76-78. orr.):
Haien arazoaren konponketa haien arazoa dela pentsatzea. Aurreiritziak.
Erantzun bakarraren bilaketa.
Banatu beharreko pastela finkoa dela onartzea.
Edozein negoziazio prozesu malgua izan behar da eta kontzesioak egin. Akordioa
elkarrekiko kontzesioekin lortuko da, oinarria kontzesio horiek beste
aldearentzat duten balioan dago. Negoziazioaren arrakasta kontzesioen hartu-
emanean dago. Batzuetan alde batentzat neketsuak diren kontzesioak beste
aldearentzat baliogabeak dira, beste batzuetan, aldiz, kontrakoa ematen da,
alde batentzat baliogabeak diren kontzesioak, beste aldearentzat ahalegin
handiaren beharra dutela ikusten dute edo behintzat berak ahalegin izugarria
egin beharko luke lortzeko.
Ematen diren kontzesioen balioa beste aldeak jarriko du eta ez guk (Manuel, F.
eta Martínez- Vilanova, R., 1990, 79.orr.). Ondorioz, kontzesioak burutzerakoan
bi oinarrizko printzipio jarraitu behar ditugu:
► Argi izan behar dugu zein kontzesio mota burutzeko asmoa dugun eta zeintzuk
ez, prestakuntza etapan argi utzi beharko dugularik.
► Posibleak diren kontzesioen kostuen balorazioa egin behar dugu eta
arrazoizkoenak baina beste aldearentzat garrantzitsuak direnak eskaini.
► Kontzesioak arinegi ez egin, bestela beste aldeak ez du baloratuko guk
egindako
kontzesioa
184
► Zure kontzesioaren truke, beste aldearen kontzesioren bat eskatu.
Kontzesio bat egin aurretik, hiru galdera egin behar diogu gure buruari
(Kennedy eta beste batzuk, 1986, 96.orr.):
./ Beste aldearentzat kontzesioak zein balio dauka?
./ Zenbat kostatuko digu?
./ Trukean zer irabaziko dugu?
Negoziazio prozesuan eta akordio bat lortzeko ahaleginetan dihardutela
irtenbide gabeko egoerara heltzea, aurrera jarraitzea oztopatzen duelarik.
Blokeo egoera hau gainditzeko interesgarria izan daiteke ondorengoa egitea
(Manual, F. eta Martínez-Vilanova, R., 1990, 83 eta ondorengo orr.):
-<} Bukatzen ez den egoera batean egonik atzera pausu bat egitea komenigarria
izan daiteke.
-<} Akordiorik lortzen ez den gaia handiago eta sakonagoa den akordio baten
zatia izanik, hobe legoke alde batera uztea eta adostasuna lortu dugun
puntuetara itzultzea. "Prozesuan aurrera goazen heinean, alde bien konpromiso
beraien gaineko maila gero eta handiagoa da” (Winkler, J. 1983, 234. orr.).
-<} Hirugarren batengana jo dezakegu eta hau bitarteko bezala jokatuko du
egoera desblokeatuz. Bi aldeek onartzen duten pertsona izan behar du, era
berean, hirugarren
honek ondorioztatzen duena egitera konprometitu beharko dira.
[3316_366_enpresa_ekonomia_antolakuntza_eta_zuzendaritza/Image_184.png]
7.6. Itxiera eta hitzarmena
Alde biek elkarrekiko proposamen eta argudio jarraituen ondoren, kontzesioen
elkartrukearen bidez hasierako eskaintzak malgutzeko eta moldatzeko gai izan
badira eta hitzarmen tartera heldu badira fase hau izango dugu.
Zein da itxierarako momentu egokia?
Hori zehaztea zaila da. Batzuetan gerta daiteke arinegi joateagatik lor
zitekeen hitzarmen bat etetea; baina, aldi berean, buka daitekeen negoziazioa
luzatzea ez da eraginkorra eta
185
errakuntzaren bat ekar dezake: beharrezkoa ez zen kontzesioa egitea, harremana
kaltetzea egindako komentario batengatik...
Itxiera momentua zein den erabakitzen dugunean negoziatzaileak bi motatako
tentsioei egingo die aurre. Lehenengoa bere aurkariarengandik kontzesio posible
guztiak lortu dituen ez jakitea izango da. Horregatik askotan eskaintzen
zaionaren onarpena atzeratu egiten da gehiago lortzeko aukera ez galtzeko.
Bigarren tentsioa beste aldeak gugandik gehiago lortzeko beldurra da eta
akordiora bultzatzen gaitu (Kennedy eta beste batzuk, 1986,
111.orr.).
Negoziazio baten itxiera momentua hurbilago egongo da honelako ezaugarriak
ematen direnean: gero eta eragozpen gutxiago jartzen dira (edo aldeen jarreran
ematen den mugimendua oso txikia da), aldeetako batek amaierako arazoei buruz
galderak egiten hasten da (emate epeak, berme epea, hasteko gaitasuna...) etab.
Itxiera egiteko momentuan hitzartutako puntuen laburpena egitea komenigarria
da. Honek gaizki ulertzeak ekidingo ditu eta erabat argi gelditu ez diren gaiak
egiaztatu egingo dira, eta aldi berean, oroigarria izango da.
Itxierak ardura berezia eskatzen du. Momentu honetan alde bakoitzak izandako
irabazi eta galeren kontaketa egin behar du, hitzarmenak bakoitzaren jarrera
finkatzen du. Momentu hauetan sentikortasuna eta aukera momentu egokian egiteko
gaitasuna dira nagusi.
Aldeetariko batek gehiegi etsi duela pentsa dezake eta azken momentuan atzera
bota daiteke. Hitzarmenak aldeetako posizioak finkatzen ditu eta bakoitzak
lortutako irabazia eta galera ikusiko da. (Winkler, J., 1983, 232.orr.).
Azken posizioak finkatzen direnean konfiantza eta kooperazio giroa izugarri
jausten da.
186
[3316_366_enpresa_ekonomia_antolakuntza_eta_zuzendaritza/Image_185.png]
Kooperazio eta konfidantza maila
Hasierako posizioak Eztabaida Itxiera
Hala ere, “akordioa sinatu ondoren ez pentsatu dena bukatu denik. Agian
tirabirak hasi baino ez dira” (Winkler, J., 1983, 13.orr.). Hitzarmena aldeek
bilatzen zuten puntua da eta normalean kontratu baten bidez berresten da, baina
azken helburua ez da hitzarmena sinatzea, negoziazioan zehar garatutako
klausulen bidez kontratuaren edukia betetzen dela bermatzea baizik. Akordioan
argi geratu beharko da zer gertatuko litzatekeen aldeetariko batek sinatutako
baldintzak ez baditu betetzen (Ury, W. 1997, 153. orr.). Izan ere, idatzizko
akordioa lortzea ez da azken helburua, baina hitzezko akordioak jarrera
oportunistak bultzatu, mesfidantzak handitu eta indefinizioak sortuko lituzke
(Altschul, C. eta Fernández, E. 1992, 51. orr.).
Itxiera mota ezberdinak daude, arruntenak ondorengoak dira:
– Kontzesio bidezko itxiera, elkartruke fase hau akordioa lortzeko kontzesio
batekin bukatzen da. Kontzesioa elementu garrantzitsu bateri ez dagokionean
komenigarria izan daiteke eta horren bitartez asegarria den akordio batera
iritsi (Kennedy eta beste batzuk, 1986, 115.orr.).
– Onarpena lortzeko aukera bat aurkeztea. Momentura arte lortutako akordio
guztien laburpen batekin aurkeztu ohi da, bertan oposizioak lortu dituen
kontzesioak aipatuko dira eta falta diren puntuetan akordioa lortzearen
abantailak azpimarratuko dira (Kennedy eta beste batzuk, 1986, 115.orr.).
– Bi eskaintza egin daitezke beste aldeak bat aukeratzeko. Ikerketek hauxe
teknikarik desiragarriena dela eta negoziatzaileek konstanteki %70 kasutan
erabiltzen dutela diote (Winkler, J. 1983, 233. orr.).
Edozein itxierak oinarrizko bi baldintza bete behar ditu: bi aldeentzat
sinesgarria eta onargarria izatea.
187
Azkenik, beti irabaztea ez dela posible gogoratu behar dugu, hau da, beti
ezingo da akordio batekin bukatu negoziazioa.
LABURPENA
1. Enpresa barruan hartzen diren erabaki gehienetan, emaitzetan beste pertsona
batzuen menpe daude.
2. Edozein negoziazio prozesuan bi aldeen artean gatazka bat egoten da.
3. Negoziazio prozesuetan agertzen diren elementuak honako hauek dira:
Negoziazioaren ingurua, negoziazioan parte hartzen dutenak eta gatazkaren
arrazoia.
4. Negoziazio prozesuaren faseak hiru dira: prestaketa, eztabaida eta
elkartrukea.
5. Negoziatzaileek erabilitako negoziazio estiloak emaitza baldintzatuko du.
“Norgehiagoka” estiloa erabiliz gero, alde biek amore eman beharko dute eta
emaitza euren artean zegoen aldearen banaketa izango da. “Lankidetza” estiloa
erabiliz gero, posible da bi aldeentzat onuragarriak diren aukera berriak
sortzea (edo alde batek ezer
galdu gabe besteak irabaztea).
[3316_366_enpresa_ekonomia_antolakuntza_eta_zuzendaritza/Image_186.png]
KASUAK ETA ARIKETAK
[3316_366_enpresa_ekonomia_antolakuntza_eta_zuzendaritza/Image_187.png]
1. Ariketa
[3316_366_enpresa_ekonomia_antolakuntza_eta_zuzendaritza/Image_188.png]
Duela zenbait hilabetetatik garbiketako langileekin gatazkak sumatzen dira
EHUn. Gaur egunean zerbitzu hau CLEANSA enpresari azpikontratatzen zaio.
Garbiketako langileei ordaintzen zaien soldata, beraien ustez, baxua da eta
soldaten baldintzen berrikusketa bat eskatzen diote beraien enpresari.
Langile eta zuzendarien ordezkarien artean hainbat batzar egin ondoren ez dira
inolako akordiora heldu. Enpresako zuzendariak ordezkatzen dituen
negoziatzailea inolako kontzesiorik egiteko prest ez dagoen gizona da.
Azken batzarreko aktan ondorengoa azaltzen zen:
188
“Garbiketako langileen sindikatuko ordezkari bat eta enpresako zuzendaritzaren
ordezkari bat batzartu ondoren, alde biek beraien posturak azaldu zituzten.
Langileek urtean, gutxienez, 2.000 euro gehiago kobratu nahi zituzten eta,
gutxienez, lan ordutegia %20an jaitsi nahi zuten. CLEANSAko negoziatzailea
urtean 1.000 euro gehiago eskaintzeko prest zegoen eta ez zuen lan ordutegiaren
murriztapenik onartzen. Ez da lortu posizio hauek hurbiltzea eta batzarra
akordiorik gabe amaitu da”.
a) McClelland-en arabera zein behar mota dira nagusi enpresa ordezkatzen duen
negoziatzailearengan? McClelland-en arabera eta Blake eta Mouton-en arabera
negoziazioaren zein kontzepzio ematen da?
b) Negoziazioak egoera okerrean aurkitzen dira eta langile eta zuzendaritzaren
ordezkarien artean egoera jasangaitza bihurrarazten duen aurkaketa dago.
CLEANSAk lehen bai lehen egoera konpondu nahi du baina ez dago prest edozein
modutako akordioa onartzeko. Zein negoziazio estilo proposatuko zenuke akordio
batetara iristen saiatzeko? Zergatik? Nola aplikatuko zenioke kasu honi?
[3316_366_enpresa_ekonomia_antolakuntza_eta_zuzendaritza/Image_189.png]
2. Ariketa
[3316_366_enpresa_ekonomia_antolakuntza_eta_zuzendaritza/Image_190.png]
Azken hilabeteotan Atlantis Club eta Israel Orzaizen ordezkarien artean, azken
honen kontratu berritzeagatik emandako negoziazioari buruz agertu diren zenbait
iragarki bildu ditugu.
Negoziazioak martxan daude eta jarrerak hurbildu egin dira. Orzaiz hurbilago
dago (martxoak 8)
Jokalari eta klub-aren arteko jarreren hurbilpena eman da. Duela hilabete bat,
Javier Oria presidenteak adierazi zuen, momentu horretara arte egoerak oso
ezberdinak zirela, guztiz bateraezinak. Kontratuko epe eta ekonomi
ezberdintasunak izugarriak zirenez, Israelek Atlantisen eskaintza ukatuko zuela
eta Alberto Soldra eta Gil Carvajal agenteen eskaintzetariko bat onartuko zuela
pentsarazi zigun.
Hala ere, Atlantiseko presidenteak, negoziazioan duen trebetasuna erakutsiz,
beste esfortsu bat egin du. Pasadan martxoaren 3an, Oriak adierazi zuen
Atlantis klubak jokalariari azken eskaintza egin ziola eta Orzaizen berehalako
erantzuna itxaroten zeudela.
Bai klubak zein jokalariak, azken hau bere errepresentatzaileen bidez, azken
asteetan zenbait proposamen eta kontraproposamen gurutzatu dituzte, negoziazioa
"bero" dagoen seinale.
189
Zentzu honetan, negoziazioaren norabidea aldatu egin da, Atlantisek Orzaizi
eskaintzen dizkion baldintza kontraktualak hobetu dituenez, Soldrá-Carvajal
binomio negozitzaile gogorrak erreflexionatzera eraman ditu eta orain,
bateraezina zirudien akordio batera heltzeko aukera ikusten dute.
Bi aldeen borondate ona ( apirilak 16, asteartea)
Azken asteetan bi aldeen arteko hurbilpen bat eman da. Arrazoia? Alde bietatik
interesa dagoela: Atlantisek jokalaria geratzea nahi du baina beraien
itsulapikoa hutsik geratu gabe eta aurrelaria gustura geratuko litzateke,
baloratua eta maitatua sentitzen den klub honetan, baina ondo saritua izatea
ere nahi du. Gaur bi aldeen arteko borondate ona dagoela baino ezin dugu esan.
«Orzaiz orain Atlantisetik hurbilago dago» dio bere ordezkari den Gil
Carvajalek
(osteguna, apirilak 18)
Carvajalek aurrelariaren kontratua berriztatzeko bi aldeek ahalegin izugarriak
egin beharko dituztela ohartarazi du. «Guk hasieratik esan genuen Israelek
Atlantisen geratu nahi zuela, baina inork ez zuen sinistu, negoziazioa futbol-
denboraldiaren azken momentura arte luzatzeko mugimendua zela pentsatu
baitzuten», jokalariaren errepresentatzailea kexatu egin zen atzo.
Orzaizen agurra behin-betikoa da. «Akordioa ezinezkoa da», bere ordezkariak
adierazi zuenez (maiatzak 8)
Ordezkariak ziurtatu zuenez, «momentu honetan negoziazioa geldituta dago. Egia
esateko oso zaila ikusten dut. Momentu hartan Bilbora itzuli ginen negoziazioak
berriro hasteko eta horrek bai jokalariari zein guri itxaropenaren ate bat
ireki zigun».
Beste alde batetik, Carvajalek hurrengoa argitu zuen «jokalaria ondo aurkitzen
da eta orain hilabete batzuk futbol talde ingeles baten eskaintza izan zuen.
Otsailean talde ingeles batekin sinatzeko aparteko aukera galdu zuen eta dena
hemen geratu nahi zuelako. Baina ez zaio buelta gehiago eman behar, bakoitzak
bere interesak zaindu behar ditu eta Atlantistarrak
batzuk dira eta Orzaiztarrak beste batzuk».
190
Orzaiz Atlantisetik joan egingo da klubaren akordiorik ezean (Osteguna,
maiatzak 16) Bai Atlantis ordezkatzen duen Zabizarretak zein Orzaizek,
hurbilpena ezinezko zela ikusirik, negoziazioak apurtutzat eman zituzten, nahiz
eta atzo arratsaldean oraindik jendea egon klubean, zeintzuk azken itxaropenari
eutsi egiten zioten antzinako susmo bategatik: jokalariak Atlantisen eskaintza
baino hoberik ez izatea. Beste era batean esanda: Orzaizek, azkenean,
Zabizarretak eskainitako kontratua onartuko du hoberik ez duelako aurkituko.
Eta ez ekonomi arrazoiengatik, non eskaintza hoberen bat lor dezakeen, baizik
eta kiroltasun edo pertsonal arrazoiengatik. Arazoa Orzaizek hau badakiela da,
izan ere, Atlantisetik alde egiteko beste arrazoi bat dauka ekonomikoaz gain:
bere harrotasuna.
Orzaizek Atlantisen baldintzak onartu egiten ditu (Asteartea, uztailak 16)
Jokalariak bi denboraldigatik eta aukerako hirugarren bategatik berritu egin
du. Aurrelariak presidenteari deitu zion errekontziliazioa bilatzeko.
Zerk egin zuen urte erdian zehar publikoki eztabaida sortu duten pertsonaiak
atzo adiskidetuak agertzea, apurketa eta gaitzespen epe baten ostean, elkar
gehiago maite duten bikote baten moduan?
Orzaizek lehen pausu erabakitzailea eman zuen eta atzera itzultzea erabaki zuen
ahaleginarekin lortzen ez dena, azkenean galdu egiten dela. Orzaizek
errekontziliazioa bilatu zuen eta Oriak besoak zabalik hartu zuen.
Irsael Orzaizek: «Bertan jarraitu nahi nuen Atlantis kluba baino hoberik ez
baitago»
(Ostirala,uztailak 19)
Jokalariaren hitzetan: «Nik Atlantis beti izan dut buruan. Ez dut inor
engainatuko eta beste talde batzuekin elkarrizketetan egon ez naizela esan.
Eskaintza zehatzak izan nituen, kiroltasun eta ekonomi ezaugarri
garrantzitsuekin gainera. Denetarik pentsatu dut, baina Atlantisen geratzeko
nahia erabakigarria izan da».
*** GALDERAK: ***
a) Esan daiteke Orzaiz eta Atlantisen artean eman den negoziazioak hala izateko
jarraitu behar dituen ezaugarriak betetzen dituela? Zergatik?
191
b) Jokalariaren aldetik negoziazio biguna estiloa jarraitzeko baldintzak ematen
direla uste al duzu? Arrazoitu eta justifikatu zure erantzuna.
c) Negoziazio honetan printzipio bidezko negoziazioaren zein edo zeintzuk
ezaugarri ematen dira?
[3316_366_enpresa_ekonomia_antolakuntza_eta_zuzendaritza/Image_191.png]
3. Ariketa
[3316_366_enpresa_ekonomia_antolakuntza_eta_zuzendaritza/Image_192.png]
MAC enpresak finantza zuzendariaren kontratua berritu behar du eta lan
merkatuan gaur egungo baldintzak nolakoak diren aztertzen ibili da. 40.000 euro
urteko soldata batekin lanpostu horretarako egokia den pertsona bat kontratatu
daitekeela ondorioztatu du. Zertarako nahi izan du enpresak informazio hori?
Zertan eragiten dio horrek enpresak
duen negoziazio botereari?
192
ERANSKINA: TALDE LANA
E.1.- SARRERA
E.2.- ERAKUNDEETAKO LAN-EKIPO MOTAK E.3.- LAN–EKIPOEN ROLAK
E.4.- TALDE LANAREN ERAGINKORTASUNA E.5-EKIPOEN ARTEKO GATAZKAK
E.6.- LAN BILERAK EDO BATZARRAK
E.7.- TALDEAN HARTUTAKO ERABAKIAK
Gaur eguneko lehiakortasunak espezializazioa eskatzen du. Hau dela eta,
enpresan kideen arteko partaidetza ematea beharrezkoa da. Enpresen baliabideak
partekatu behar dira, ezaguerak batik bat, emaitzen hobekuntza lortzeko.
Horrela, enpresa askotan bakarkako lana egin ordez, gero eta enpresa
gehiagoetan lan–ekipoetan antolatzen hasi dira.
Gai honetan zehar, lan-ekipo batek lan eraginkorra betetzeko eta abantailak
lortzeko beharrezkoak dituen ezaugarriak aztertuko dira.
Mota desberdinetako lan-ekipoak aurki daitezke: sortu diren helburuaren
arabera, lan- ekipoaren iraupenaren arabera, lan–ekipoan parte hartzen duten
pertsonen arabera, etab. Hemen lan-ekipo mota esanguratsuenak aztertuko dira:
batzordeak, kalitate zirkuluak eta lan- talde autonomoak.
Lan-ekipoa noizbehinka batzarretan biltzen da, batzar hauetan ekipoaren
oinarrizko jarduera zehaztu ohi da. Gaiaren azkenengo ataletan lan batzarrak
eta talde lanean hartutako erabakiak
ikusiko ditugu.
193
E.1. SARRERA
Gaur egun, talde mota desberdinek erakundearen oinarria osatzen dute. Gainera,
erakundearen egitura formala eta informala eratzen laguntzen dute. Erakundearen
jarduera aurrera eramateko talde lana funtsezkoa bihurtzen da.
Enpresa batean lan-ekipo eraginkorrak lortzeko, talde laneko lankidetza
planifikatu eta sustatu beharra dago. Aldi berean, zuzendaritza trebetasunak
eta taldeko prozesuen ezaguera izatea beharrezkoak izaten dira.
Taldeek erakundearen funtsezko oinarria osatzen dute. Ekintza askotan, banaka
lan egin ordez ekipoetan lan egiten da, denbora gutxiagoan lan gehiago burutzen
delako. Gainera, langileak talde baten barruan badaude haien esperientziaz eta
arazoez hitz egin dezakete, eta kalitateagatik interes handiagoa garatu
dezakete.
Laburbilduz, erakunde askotan lan-ekipoak garrantzitsuak bihurtu dira eta
arriskuak zein aukerak sortzen dituzte enpresetan. Horrexegatik, ekipo
eraginkorren dimentsioak eta aldagaiak ezagutzea beharrezkoa egiten da.
Gaia garatzen hasi baino lehen, “lan-taldea” eta “lan-ekipoa” kontzeptuak
bereiziko ditugu.
“Lan-taldea” informazioa trukatzeko eta erabakiak hartzeko erabiltzen da.
Gainera, enpresako kideen artean laguntza eskainiko da, bakoitzak erantzukizuna
duen sailean garatu ahal izateko. Beraz, esan dezakegu “lan-taldea” helburu
berberak dituzten pertsonen talde bat eta besteengandik bereizten den entitate
bat dela.
Ekipo guztiak taldeak dira baina era sofistikatuago batean.
“Lan-ekipoek” lana era kolektiboan egiten dute eta horren ondorioz guztien
artean hurrengoa lortu: xede komuna lortu, haien ahalegin koordinatuen ondorioz
sinergia positiboak izan, erantzukizun indibidual eta kolektiboak bereganatu
eta helburu komunak lortzeko banakako
trebetasunak beste kideen trebetasunekin osatzen dituzte.
194
Hurrengo taulan taldearen eta ekipoaren arteko beste desberdintasun batzuk ikus
ditzakegu:
 ___________________________________________________________________________
|Taldearen eta ekipoaren arteko beste|
|desberdintasun_batzuk_______________|
|TALDEA______________________________|EKIPOA________________________________|
|Liderra sendoa da eta eginkizunean  |Lidergoa zenbaiten artean partekatzen |
|oinarrituta dago.                   |da. Erantzukizuna indibiduala eta     |
|Erantzukizuna indibiduala da.       |kolektiboa da. Ekipoaren asmoa        |
|Taldearen asmoa erakundeak duenaren |espezifikoa da, ekipoak lortu         |
|berdina da.                         |nahi duena delako.                    |
|Lanaren produktua era indibidualean |Lanaren produktuak eta emaitzak era   |
|sortzen da.                         |kolektiboan sortzen dira.             |
|Eraginkorrak izaten diren batzarrak |Eztabaida irekiak eta era aktiboan    |
|egiten dituzte.                     |arazoei irtenbidea emango dioten      |
|Eraginkortasuna era ez-zuzenean     |batzarrak sustatzen dira.             |
|neurtzen da, enpresaren beste alde  |Emaitzak era zuzenean neurtzen dira,  |
|batzuetan sortzen diren efektuen    |lanak sorturiko produktuaren ebaluazio|
|bidez. (adb. emaitza finantzarioak) |kolektiboaren bidez.                  |
|Eztabaidatu, erabakiak hartu eta    |Eztabaidatu, erabakiak hartu eta      |
|eskuordetu_egiten_da._______________|elkarrekin_lan_egiten_da._____________|
Hau da, lan-ekipoak talde txikiak izaten dira, eta beraien kideak eginkizun
koordinatu batean elkarlanean aritzen dira, hori baita erakundearen lanaren
parte. “Ekipoa”-ren elementuen definizioa hau izan daiteke:
Ekipoaren izatea, ekipoa osatzen duten banakoen batuketatik desberdina da.
Guztientzako xede berdina da
Bere izate, bizitasun eta istorio propioarekin.
Ekipoa kideen artean sortzen diren harremanen menpe dago.
Lan-ekipo bat sortzeko beharrezkoa izango da: kideak zeregin bat izatea, kideak
elkarrekin lan egitea, liderrak haien jarreran oinarrituz aukeratuak izatea eta
ez enpresan duten lanpostuaren arabera eta bakoitzak erantzukizun kolektiboa
zein indibiduala argi izatea.
Laburbilduz,
195
Taldea, elkarrekin lan egiten duten pertsonek osatzen dute, baina ez dute
zertan xede edo helburu berdinak izan. Lan–taldeek informazioa trukatu eta
erabakiak hartzen
dituzte: honela kide bakoitzaren lana eraginkorragoa izaten lortzen da.
[3316_366_enpresa_ekonomia_antolakuntza_eta_zuzendaritza/Image_193.png]
Lan-taldeek ez dute ez beharrik ez aukerarik esfortzu handia eskatzen duen lan
kolektibo batean parte hartzeko.
Beste alde batetik, lan-ekipoak helburu komun bat lortzeko etengabe lan egiten
duten taldeak dira. Horretarako, sinergia positiboak, erantzukizun indibiduala
zein kolektiboa eta beste
trebetasun osagarriak erabiltzen dituzte.
Ekipo bat pertsona gutxik osatuta dute. Ekipoek esperientzia eta trebetasun
osagarriak dituzte, eta gainera xede komuna eta emaitzen helburu espezifikoak
bilatzen dituzte.
Ekipoko partaideak ardura kolektiboa bereganatzen dute.
[3316_366_enpresa_ekonomia_antolakuntza_eta_zuzendaritza/Image_194.png]
Lan-taldeek 3 mailatan jarduten dute:
1. Eduki_maila: Zertarako biltzen da ekipoa? Zein da ekipoaren helburua?
Helburu horren izaerak ekipoaren egitura zehaztuko du. Maila honetan, ekipoak
bere helburuak argitasunez definitu, estrategiak zehaztu eta hauek lortzeko
bideak finkatu eta kideen helburuen ezaguera dutela bermatu behar da.
2. Prozedura_maila: Nola antolatzen dira ekipoaren barne baliabideak? Maila
honetan, ekipoa antolatu egin behar da, ekipoak lan plan bat bilatu behar du,
barne funtzionamendurako beharrezkoak diren arauak ezarri behar ditu....
3. Maila_sozio-emozionala_edo_afektiboa: Kideen arteko harremanean sortzen den
fenomeno afektiboaren arabera definituko da. Maila honetan, ekipoak
konfiantzazko giroa sortu, ekipo bat direlako sentimendua bultzatu eta
komunikazio eta onarpena sustatu behar ditu.
Ekipoaren koordinatzaileak hiru maila hauek kontuan hartu behar ditu. Lan-
ekipoa ez da lagun talde bat, ezta denbora gutxian asko produzitzea helburu
duena ere. Aipatutako hiru
mailak: eduki, prozedura eta maila afektiboa elkarrekin doaz. Horietako bat
ahazten bada,
196
ekipoaren funtzionamendua arriskuan egongo da. Esan beharra dago, arrakasta
lortu duten ekipoak asko direla, baina arrakasta lortu ez dutenak gehiago
direla.
Lan sistema honen abantailak zeintzuk diren aipatu beharra dago. Erakunde
bateko lan- ekipoaren abantailak hauek dira:
! Produktibitatearen maila handiagoa: Bai maila indibidualean eta bai maila
kolektiboan. Maila indibidualean, ekoizpena eraginkorragoa izango dira, ekipo
bezala lan egitean pertsonak eraginkorragoak direlako. Eta maila kolektiboan,
ekipoak batera lan egiten badu, ekipoak lortutako helburua, helburu indibidual
guztien gehikuntza baino handiagoa izango da.
! Lan giro hobea izango da, helburuak ezagutzen direlako, ideiak proposatzerako
orduan beldurra galtzen delako eta kideen arteko harremanak hobetzen direlako.
! Lanaren banaketa zehatzagoa izango da, zereginen banaketa ekipoak egingo
dituelako eta ez nagusiak. Kide bakoitzak hoberen egiten dakien zeregina
bereganatuko du.
! Taldeko helburuekin konpromiso maila handiagoa egongo da, helburu hauek kide
guztiek ezagutzen eta onartzen dituztelako.
! Asetasuna maila guztietan hobetzen du: garapen pertsonala handitzen da,
kidetzaren beharra asetzen da, etab.
! Hala ere, pertsona batzuek ez dute taldean lan egitea gustuko, ekipoan ez
direlako eroso sentitzen edo laguntza emango ez dutelako ustea dutelako. Ekipo
batean lan egiteak elkarrekin eginkizunak eta erantzukizunak hartzea dakar eta
taldekideekiko menpekotasuna edo dependentzia izateko prest ez dagoen jendea
bada.
E.2. ERAKUNDEETAKO_LAN-EKIPO_MOTAK
Lan-ekipoek denboran zehar izan duten bilakaera jarraituz, haien sailkapen
orokor bat hurrengoa izan daiteke.
1. Arazoak_konpontzeko_lan-ekipoak: Erakundeetan lan-ekipoak agertzen joan
zirenean, gehienak arazoak konpontzeko ekipoak ziren. Ekipo hauek sail berekoak
izaten dira eta lan jardueraren hobekuntzan aritzen dira. Ekipo hauetako kideek
lan–metodoak
eta prozesuak hobetzeko iradokizunak egiten dituzte.
2. Autozuzendutako_lan-ekipoa: Talde formala da, gerenterik gabe jarduten du
eta lan- prozesu oso baten arduraduna da. Autozuzendutako lan-ekipo bat lana
egitearen
197
erantzule bakarra da eta bere lana antolatzen du. Ekipo hauek erabakiak
hartzeko, proiektuak bukatzeko eta arazoak konpontzeko baimena dute.
3. Lan-ekipo_multifuntzionala: Erakundearen sail desberdinetako kidez osatutako
lan- ekipoa da.
4. Lan-ekipo_birtuala: Ekipo hauek teknologia erabiltzen dute, fisikoki
bananduta dauden kideekin harremana izateko eta helburu bera lortzeko. Lan-
ekipo birtualak elkarlanean aritzen dira, bideo-konferentzien, e-mailen edo
web-guneen bitartez. Hauek beste zenbait adibideen artean informazioa trukatu
eta erabakiak har ditzakete, baina zenbaitetan garrantzitsua den aurrez aurreko
eztabaida ezin dute egin.
E.3. LAN-EKIPOEN_ROLAK
Talde batean, gizabanako bakoitzak betetzen duen rol-aren arabera gauza zehatz
batzuk egitea espero da. Orokorrean, rol hauek lana betetzeko ematen dira edo
taldearen kideak pozik mantentzeko egin ohi dira.
Hurrengo taulan, rol desberdinak eta haien ahultasunak, errazen hartu
daitezkeen rol-ak eta talde lana oztopatu dezaketen rolak laburbiltzen dira.
198
 _____________________________________________________________________________
|ROLA            |Nolakoa da         |Baimendutako       |Baimentzen ez den   |
|________________|___________________|ahultasuna_________|ahultasuna__________|
|                |                   |                   |Ideia bat           |
|                |                   |                   |defendatzearen      |
|                |                   |                   |aurrean indartsua   |
|                |Sormenezkoa,       |Ideietan oso       |da, besteekin       |
|                |irudimentsua, ez   |interesatua,       |kooperatzea         |
|Burmuina        |oso ortodoxoa,     |ikuspegi praktikoak|alternatibarik onena|
|                |arazo zailak       |alde batera uzten  |denean. Xehetasunak |
|                |konpontzen ditu.   |ditu.              |alde batera utzi,   |
|                |                   |                   |eraginkortasunez    |
|                |                   |                   |komunikatzeko       |
|________________|___________________|___________________|zailtasunak_ditu.___|
|                |Kanporakoia,       |                   |Konfiantza galtzen  |
|                |gogotsua,          |Interesa galtzen   |du                  |
|Baliabideen     |komunikatiboa,     |du,                |jarraitasuna        |
|ikertzailea     |aukera berriak     |hasierako irrika   |mantentzen ez       |
|                |bilatzen ditu,     |desagertzen denean.|duelako             |
|                |kontaktuak garatzen|                   |Baikorregia da.     |
|________________|ditu.______________|___________________|____________________|
|                |Heldua, bere       |                   |                    |
|                |buruarengan        |Lana beste batek   |Ekipoaren           |
|                |konfiantza, jomugak|betetzen badu      |ahaleginaren ohorea |
|Koordinatzailea |argitzen ditu,     |ikustean,          |beregain hartu.     |
|                |erabakiak hartzea  |nagikeriara        |Manipulatzailea izan|
|                |bultzatu,          |bideratzen da.     |daiteke.            |
|                |besterenganatzen   |                   |                    |
|________________|du.________________|___________________|____________________|
|                |Erronkaria,        |                   |Ez da gai egoera bat|
|                |dinamikoa,         |Besteekin erraz    |umore onez edo      |
|Eragilea        |presiopean ondo lan|haserretzeko       |barkamena eskatuz   |
|                |egiten du, ekimena |gaitasuna.         |konpontzeko.        |
|                |du eta oztopoak    |                   |Zirikatzailea.      |
|________________|gainditzeko_adorea.|___________________|____________________|
|                |Serioa, zorrotza,  |                   |Zinismo             |
|                |estratega,         |                   |ilogikoarekin.      |
|Monitore        |aukera guztiak     |Eszeptikoa         |Ez du besteak       |
|ebaluatzailea   |hautematen ditu,   |                   |laguntzeko ekimen   |
|                |zehaztasunez       |                   |edo ahalmenik.      |
|________________|epaitzen_du._______|___________________|Kritikatzailea..____|
|                |Kooperatzailea,    |                   |                    |
|                |baketsua,          |                   |Presiopean egon     |
|                |somakorra eta      |Une                |daitekeen egoerak   |
|Kohesionatzailea|diplomatikoa.      |garrantzitsuetan   |saihesten ditu.     |
|                |Entzuten du eta    |ziurgabea.         |Besteek erraz       |
|                |liskarrak saihesten|                   |eragiten diote..    |
|________________|ditu.______________|___________________|____________________|
|                |Diziplinaduna,     |                   |Aldaketa oztopatu.  |
|                |erreala,           |Egokia eta         |Bihozgogorra        |
|Tresnak         |kontserbakorra eta |frogatuta          |noizbehinka. Aukera |
|ezartzen dituena|eraginkorra. Ideiak|dagoenari          |berriei erantzuteko |
|                |ekintzetan         |atxikitzen da.     |motela.             |
|________________|bilakatzen_ditu.___|___________________|____________________|
|                |Itxaroten duena,   |                   |                    |
|                |kontzientziaduna,  |                   |                    |
|                |irritsua.          |                   |Obsesiboegia.       |
|Ekintzak        |Hutsegiteak eta    |Perfekzionista.    |Larregi             |
|amaitzen dituena|akatsak bilatzen   |                   |kezkatzen da. Ez du |
|                |ditu. Eginkizunak  |                   |delegatzen.         |
|                |esandako epean     |                   |                    |
|________________|betetzen_ditu._____|___________________|____________________|
[3316_366_enpresa_ekonomia_antolakuntza_eta_zuzendaritza/Image_195.png]
[3316_366_enpresa_ekonomia_antolakuntza_eta_zuzendaritza/Image_196.png]
[3316_366_enpresa_ekonomia_antolakuntza_eta_zuzendaritza/Image_197.png]
[3316_366_enpresa_ekonomia_antolakuntza_eta_zuzendaritza/Image_198.png]
[3316_366_enpresa_ekonomia_antolakuntza_eta_zuzendaritza/Image_199.png]
199
 _________________________________________________________________________
|      |Une bakoitzean gauza     |                  |Bere inguruan ez     |
|      |bakar bat aztertzea      |Bere kabuz        |dauden faktoreak     |
|Aditua|gustatzen zaio. Beharrak |ezagupenak hartzea|isolatzen ditu.      |
|      |betetzen ditu. Oinarrizko|gustuko.          |Teknizismoak hedatzea|
|______|ezaguerak_ematen_ditu.___|__________________|gustuko_du.__________|
E.4. TALDE_LANAREN_ERAGINKORTASUNA
Nolakoa izan behar da ekipo bat eraginkortasunez lan egiteko? Lan-ekipo
eraginkorren ezaugarriak hauek dira:
◙ Helburu argia eta baterakoa: Helburu indibidualak ekipoaren helburu
komunarekin bateragarriak izan behar dira. Helburu indibidualak elkartzeko unea
izango da, horrexegatik argi izan behar da zein den ekipoak betebeharreko lana
eta zergatik garrantzitsua den. Kideek ekipoaren helburuekin konpromisoa hartu
dute eta ekipoak badaki elkarrekin lan egiten.
· Abilezia garrantzitsuak: Ekipoaren kideak elkarrekin lan egiten dutenean,
helburuak lortzeko beharrezko abilezia teknikoak eta pertsonekin harremanetan
egoteko abileziak izatea komeni da. Hau garrantzitsua da, zeren gerta daiteke
teknikoki ona den pertsona batek beste pertsonekin harremanetan egoteko
abilezia onak ez izatea eta talde baten barruan egoten ez jakitea.
· Elkarrekiko konfiantza: Ekipoko kideek besteen ahalmen eta zintzotasunean
sinesten dute.
· Eginkizun bateratzailea: Ekipoa helburuak lortzeko denbora eskaintzeko prest
egon behar da eta ahaleginak egin behar izango ditu. Ekipoak arrakasta izan
dezan, kideek hori lortzeko ahalegin handiak egiteko prest egon behar dira.
· Komunikazio ona: Ekipoaren kideek elkarri argitasunez ulertzeko ahozko
komunikazioa eta ahozko komunikazioa ez dena erabiltzen dute. Gainera feedback-
ak, haien artean
sorturiko gorabeherak konpontzen laguntzen du.
200
· Negoziazio abileziak: Ekipo eraginkorreko kideek haien zereginetan beti
aldaketak izaten dituzte, hau da, uneoro kide bakoitzaren zeregina desberdina
izaten da. Malgutasun honek, kide guztiek negoziazio abileziak izatea eragiten
du. Ekipoetan arazoak eta harreman desberdinak daudenez gero, kideek haien
artean sortzen diren gatazkei konponbidea ematen jakin behar dute.
· Lidergo egokia: Lider eraginkorrak direnak, egoera zailenetan jarraituak
izatea lortzen dute, ekipo bat motibatzeko gai direlako. Nola? Helburu argien
bidez, moteltasuna gaindituz aldaketa posiblea dela erakutsiz, ekipoaren auto-
konfiantza maila handituz eta bakoitzaren potentziala bultzatuz (lider on batek
kide bakoitzaren alderik onena aterako du eta ez kontrakoa). Liderrek ekipoa
gidatu eta haien laguntza eskaintzen dute baina ez dute ekipoa kontrolatzen
( ekipoaren kideengan konfiantza dutelako).
Ekipoen lidergo eraginkorra, ekipoaren beharrizanen diagnostikoa egiteko
ahalmena da. Horrez gain, lidergoak beharrizan horiek ase behar ditu.
Liderraren jokaerak bi norabideetan doaz:
a) Zuzendaritza eskaintzen duten jokaerak: Lanaren burutzapenean oinarrituko
dira.
Helburu erakargarriekin zerikusia duten eginkizunak garatu, arauak eta
erregelak azaldu, betekizunak definitu…
b) Elkartasuna sortzen duten jokamoldeak: Ekipoak duen jardueran oinarrituko
dira, honen helburua kideen kohesioa, parte-hartzea eta harmonia garatzea
izanik.
· Barne eta kanpoko elkartasuna: Ekipoa eraginkorra izateko azkenengo baldintza
elkarrekiko laguntza giroa egotea da. Barrutik, ekipoa azpiegitura tinko batez
osatuta egon behar da, hau da:
! Gaitasun egokia izan behar du.
! Kideek burutzen duten jarduera ebaluatzeko, sistema argi eta global bat
erabili behar da.
! Ekipoaren ekintzak aintzat hartu eta orekatzen dituen pizgarri sistema bat
osatu behar da.
Kanpotik, gerenteak edo nagusiak ekipoari lana betetzeko beharrezko baliabideak
eskaini behar dizkio.
201
EKIPOEKIN ERABILI BEHARREKO TEKNIKAK:
Erabiliko diren tekniken bitartez, ekipoko kideen arteko kohesioa azpimarratuko
da.
Kohesioa: Talde baten kidea izateak sortzen duen erakarpena da. Ekipoek
kohesioa izango dute taldearen barnean egotea zerbait positibotzat hartzen
denean eta taldeak kideak erakartzen dituenean. Eginkizuna ezarrita dagoen
ekipoetan, kontzeptua bi ikuspuntuetatik plantea daiteke: kohesio-soziala eta
eginkizun-kohesioa. Kohesio-soziala, ekipoaren kideek pertsonen arteko loturak
sortzen dituztenean egongo da. Eta eginkizun-kohesioa, jarduera hoberena
lortzeko ekipoaren abileziak eta gaitasunak ondo konbinatzen direnean sortuko
da. Ekipo batean kooperazio falta eta desadostasun asko sortzen direnean,
helburuak era eraginkor batean lortzea zaila izango da. Hala ere, kohesioa
egotea ez da dena. Alde garrantzitsu bat erakundearen helburuak eta ekipoaren
helburuak bat egitea da. Hortaz, eraginkortasuna bi faktoreren menpe dagoela
esan daiteke: taldeak bere helburuak lortu behar dituela baina aldi berean
erakundearen helburuak lortzen lagundu behar duela eta ekipoaren
eraginkortasuna lortzeko bigarren faktorea, taldea kohesionatuta egotea izango
da.
 ____________________________________________________________________________
|________________________|Kohesioa|
|________________________|Altua___|Baxua_____________|
|Ekipo-helburuen eta     |        |Produktibitatearen|Produktibitatearen     |
|antolaketa-helburuen bat|Altua   |igoera nabarmena  |igoera                 |
|egitea__________________|________|__________________|motela_________________|
|Ekipo-helburuen eta     |        |Produktibitatearen|Produktibitatearen gain|
|antolaketa-helburuen bat|Baxua   |beherakada        |ez dago eraginik       |
|egitea__________________|________|__________________|_______________________|
[3316_366_enpresa_ekonomia_antolakuntza_eta_zuzendaritza/Image_200.png]
Ekipoa kohesionatuta dagoenean baina erakundearekin ez denean identifikatzen,
erakundearen kontra ere joan daitekeela ikus daiteke. Honekin kontu handia
eduki beharra dago.
E.5. EKIPOEN_ARTEKO_GATAZKAK
Ekipoetan talde giroa edo kooperazioa sortzea zaila izaten da. Hala ere, kideak
elkarrekin lan egiteko motibatuta daudenean, erantzun positiboak erakutsi eta
egindako lanarekin aseta
sentitzen dira.
202
Hala ere, ekipo bakoitza bere helburuekin oso identifikaturik eta loturik
aurkitzen denez, erakundearen beste ekipoekin lehiakidetasunak sortzen dira.
Ekipo bat beste ekipo batekin lehiatzen hasten denean, hurrengo epealdiak gerta
daitezke:
� Ekipoa gehiago integratzen da eta kideen aldetik lanarekiko ardura gehiago
egoten da.
Hauek gero eta gehiago bat egiten dute eta haien arteko desberdintasunak
estaltzen dituzte.
� Behar psikologikoen arreta gutxitzen da eta eginkizuna betetzeko arreta
igotzen da.
Giro informal bat zena, orain helburuak betetzeko giro bilakatu da.
� Ekipoaren kide batzuen botere beharra handitzen da. Zuzendaritza autoritario
bat onartu beharrean, ekipoan aldez aurretiko jarrera bat nagusituko da.
� Ekipoak lehiatzen hasten badira, beti irabazten duen bat eta galtzen duen
beste bat egongo da. Irabazlea edo galtzailea izateak, zer nolako ondorioak
sortzen ditu ekipo baten jarreran?
� Ekipo irabazlea sendotzen da, eta urduritasuna amaitzen joango da. Ekipoa
berriro ere, kideen beharrizanaz kezkatzen hasten da eta eginkizunez ez da
hainbeste kezkatzen.
� Ekipo galtzailea porrotaren errealitatea eraldatzen saiatzen da. Onartzean,
tentsioa pizten da eta errudun bat bilatzen saiatzen da, hausturak daude.
Eginkizunak kideen beharrizana baino gehiago kezkatzen du. Hala ere, berriro
antolatzen bada, efektu positiboa izan dezake eta taldeko lotura hobe bat eman
daiteke.
Hasieratik egitura antolatzaile egokia proposatzen bada ekipoen arteko gatazka
ekidin daiteke. Horretarako, ekipoen arteko komunikazioa ahalbidetzen duen
egitura egokia edo elkarkidetasuna sustatuko duen sari kolektibo bat ezartzea
egokia izango litzateke. Zenbait kasutan bezala, lehiakortasun maila bat
onargarria da, ekipoen sormenean laguntzen duelako. Baina gehiegizko
lehiakortasun batek erakundearen sistema oztopa dezake.
E.6. LAN_BILERAK
Batzarretan ekipoek haien kideen ezagupenak birpasatu, gaurkotu eta handitu
ditzakete. Eguneroko lanean ez zaie batzarrei garrantzia ematen, baina
batzarretan ekipoaren
eginkizuna itxuratzeaz gain, ekipoaren helburua ere adosten da. Batzarretan
lortu behar diren
203
helburuak azaltzean, kideak motibatu daitezke. Aldi berean, batzarretan
portaera indibidualak ematen dira, baina hauek talde lana eta partaidetza
errazteko moldatzen joaten dira. Gaur egun, enpresa askok aldizkako batzar oso
produktiboak dituzte.
Batzarrak produktiboak izateko eta balio gehigarria sortzeko, pausu hauek
ematea beharrezkoa da:
./ Batzarrek gai espezifikoak jorratu behar dituzte, ondo definitutako
helburuekin.
./ Aldez aurretik, batzar bakoitzera nor joango den eta zein motatako batzarra
den argitu behar da. Batzar batzuetan kide guztiak egon behar dira, eta beste
batzuetan beharrezko kideak edo ekarpenak egingo dituzten kideak soilik joan
behar dira.
./ Zereginak banatu behar dira (moderatzailea, akta egiten duena…) eta
badaezpada, zeregin horiek betetzeko ordezkoak izendatu behar dira.
./ Parte hartzen duten pertsonengatik errespetua izan behar da: aurrez
ezarritako orduan hasi eta adostutako orduan bukatzea.
./ Sortu daitezkeen etenaldiekin zorrotza izatea: Kanpo etenaldiak ez egotea
( deialdiak, sartzen eta irteten diren pertsonak…) ezta barne etenaldiak ere
( bakoitzaren hitz egiteko txanda errespetatu behar da).
./ Ekipoaren kalitatea sortutako errendimenduan ikusten da: adostutako ekintzen
eta epeen kontrol sistema bat finkatu behar da.
E.7. TALDEAN_HARTUTAKO_ERABAKIAK
Kideek enpresen erabakietan zenbat parte hartzen duten arabera, lan-ekipoak
desberdindu daitezke. Ekipoek erabakiak har ditzakete sei metodo hauen bidez:
· Erantzun ezagatiko erabakia: ohiko galdera planteatu ostean (hemen dagoen
norbait kontra dago?) ekintza motaren bat hautatzen da interes faltagatik.
· Erabaki autarkikoa: pertsona bat nagusitzen da eta ekintzaren bidea zehazten
du.
· Erabaki oligarkikoa: azpitalde txiki bat nagusitzen da eta aurrera eramango
diren ekintzak erabakitzen dituzte.
· Gehiengoaren erabakia: bozketa erabiltzen da ebazpena zehazteko.
· Adostasunezko erabakia: guztiek ez dute berdina nahi, baina taldeko batzuk
amore emateko gai dira.
204
· Guztien adostasunezko erabakia: ekipoaren kide guztiek ekintzaren bide bera
jarraitu nahi dute.
Zer nolako abantailak dituzte erabaki kolektiboek erabaki indibidualen aurrean?
1. Ekipoek informazio eta ezagupen osotuagoak eskaintzen dituzte. Ekipo batek
indibiduo batek ez dituen esperientziak eta ikuspuntuak, erabaki prozesuari
ematen dizkio. Horrexegatik, ekipoek informazio gehiago dutenez, aukera
desberdin gehiago sortzen dituzte.
2. Ekipoek irtenbideen onarpena handitzen dute. Ekipo baten kideek ez dute nahi
haiek garatzen lagundu zuten irtenbide bat atzera botatzea.
3. Ekipoek zilegitasuna handitzen dute, ekipoaren kideen partetik lan egiteko
jarrera baikorra dagoenean eta erabakitakoa praktikara eramaten denean.
Baina erabaki horiek desabantailak ere badituzte:
1. Normalean erabaki bat hartzeko denbora gehiago behar da.
2. Gerta daiteke gutxiengo bat nagusitzea eta erabaki globalean eragitea.
3. Taldearen pentsamendua, pentsamendu indibidual kritikoa kaltetu dezake.
Batzuetan, ekipoaren kideek adostasunera bideratzeko presioa jasotzen dute.
4. Ez dago argi indibiduo bakoitzaren erantzukizuna amaierako erabakian.
Hortaz, esan daiteke erabaki azkarretarako erabaki indibidualak hobeak direla.
Baina sormen, onarpen eta denbora epe luzeagoa behar duten erabakietarako,
erabaki kolektiboak hobeak dira.
ONDORIO OROKORRAK:
Kohesioak taldearen eraginkortasun maila mugatzen du. Talde lana osatzen duten
kide guztien artean sortzen den kooperazioagatik ezaugarritzen da. Kolaborazio
honen ondorioz, lan-ekipo batek lortzen dituen emaitzak, emaitza indibidualen
gainetik daude.
Lan-ekipo bat faktore desberdinez osatua egon daiteke: lotura afektiboak eta
harreman sozialak garatzea, langileen parte hartzea handitzea, kidetasun
beharrak asetzea, sormena suspertzea, arazoen erabateko ikuspuntua lortzea,
ikuspuntu desberdinak egotea, hartutako
erabakien ezarpena erraztea, trebetasun pertsonalak garatzea…
205
Ekipoen helburuak erakundearen helburuekin bat egiten saiatu behar dira.
Ekipoa osatzen duten kideek egiten duten ekarpenenaren arabera, portaera
desberdineko rolak ezarri ahal dira. Eta ekipo batean oreka lortzeko rol
guztiak beharrezkoak dira.
Lan batzarrek xede zehatz bat izan behar dute. Batzarretan dinamizatzaile bat
dago ezarritako helburuak lortzen diren bermatzeko, gainera batzarreko emaitzak
ebaluatu behar dira.
Orokorrean, talde mailan hartutako erabakiek, era indibidualen hartutako
erabakiekin konparatuta, abantaila batzuk dituzte.
206
