



****** ORNOGABEEN ZOOLOGIA ******
Ana I. Puente eta Kepa Altonaga

****** Sarrera ******

Argitaraturiko zuhaitz ebolutiboen artean, lehenetariko bat Ernst Haeckel-ek
plazaratu zuen 1866. urtean (0-1 irudia). Haeckel-en biziaren zuhaitz ospetsuak
biologian dagoen tradizioetariko bat hasi zuen, gaur arte iraun duena, hots,
hipotesi filogenetikoak diagrama adarkatu modura, edo zuhaitz modura,
errepresentatzearena. Zuhaitz horietan agertzen diren adar nagusiek izen asko
jaso dituzte historian zehar, horietariko batzuk definitu behar ditugularik
animalien ikasketa hasi baino lehen. Izen batzuek talde monofiletiko naturalak
ukitzen dituzte, esate baterako Metazoa edo Animalia Erreinua (talde
monofiletikoek taldearen arbasoa eta bere ondorengo guztiak besarkatzen
dituzte). Beste izen batzuek organismo-talde heterogeneo eta ez-naturalak
ukitzen dituzte, adibidez “mikrobioak” (tamaina mikroskopikoa duen edozein
organismo; bakterioak, protisto gehienak, onddo unizelularrak,...) eta
“protozooak” (bizidun eukariotiko heterotrofiko eta, orokorrean, unizelularrek
osatzen duten talde zabala).

Bizidun guztien artean, batzuek nukleo zelularra aurkezten dute, talde natural
bat osatzen dutelarik. Aurkikuntza horrek argiro banatu zituen bizidun guztiak
bi kategoriatan; batetik, organismo prokariotikoak (nukleobakoak; beraien
organulu zelularrak ez daude mintzez inguratuta; ez dute kromosoma linealik),
eta bestetik, organismo eukariotikoak (beraien organulu zelularrak mintzez
inguratuta daude; nukleo zelularra daukate eta bai kromosoma linealak ere).
1970. urteetan hasitako ikerketa batzuen arabera, bizidun prokariotikoen taldea
bi talde desberdinetan banatu zen, eubakterioena eta arkeobakterioena (1
kutxa). Eubakterioak bakterioei buruzko kontzeptu tradizionalarekin bat datoz;
arkeobakterioek, ostera, ezaugarri genetiko eta metaboliko esklusibo batzuk
aurkezten dituzte. Egia esan, prokariotoen arteko distantzia genetikoak,
eukariotoen artean behatu direnak baino askoz handiagoak dira, nahiz eta
morfologikoki nabarmenak ez izan. Gaur arte, gutxi gorabehera 4.000 prokarioto-
espezie deskribatu dira, baina estimazio batzuen arabera, 1-3 milioi espezie
egon daitezke deskribatu gabe. Prokariotoen eboluzioan zehar, dibertsitate
metabolikoa gertatu da eta bai ingurune guztien ustiaketa ere.



 ________________________________________________________________________________
|________________________1_KUTXA:_Biziaren_sei_erreinuak.________________________|
|                                                                                |
|PROKARIOTOAK (Eubacteria eta Archaea domeinuak)                                 |
|                                                                                |
|Eubacteria erreinua (bakterioak)                                                |
|“Benetako” bakterioak, zianobakterioak (alga urdinak) eta espiroketak barne.|Ez
|dute nukleorik, ez mintzez inguraturiko organulurik, eta ez zitoeskeletorik ere;|
|bat ere ez da metano-ekoizlea; batzuek klorofilan oinarritutako fotosintesia    |
|erabiltzen dute; peptidoglikanoz osaturiko zelula-horma daukate; RNA polimerasa |
|bat besterik ez da behatu.                                                      |
|                                                                                |
|Archaea erreinua (arkeobakterioak)                                              |
|Mikroorganismo aerobiko edo anaerobikoak, batez ere metano-ekoizleak. Ez dute   |
|nukleorik, ez mintzez inguraturiko organulurik, eta ez zitoeskeletorik ere; ez  |
|dute klorofilan oinarritutako fotosintesia erabiltzen; zelula-horman ez dute    |
|peptidoglikanorik; RNA polimerasa batzuk aurkezten dituzte.                     |
|______________________________1_KUTXA_(jarraipena)______________________________|
|                                                                                |
|EUKARIOTOAK (Eukarya domeinua)                                                  |
|                                                                                |
|Zeluletan mintzez inguraturiko hainbat organulu (mitokondrioak, lisosomak,      |
|peroxisomak); nukleoa ere mintzez inguratua. Zitoeskeletoa daukate, hau da,     |
|zuntz proteikoz osaturiko barne-armazoia, euskarri estruktural modura aritzen   |
|dena.                                                                           |
|                                                                                |
|Fungi erreinua (onddoak)                                                        |
|Seguraski talde monofiletikoa osatzen dute, besteak beste, lizun, perretxiko eta|
|legamiak besarkatzen dituena. Bizidun saprobio, heterotrofiko eta               |
|multizelularrak. Onddoen erregistro fosilik zaharrena Erdi Ordobiziarrekoa da,  |
|orain dela 460 milioi urte. Deskribatuta dauden 72.000 espeziek, dibertsitate   |
|errealaren %5-10a besterik ez dutela errepresentatzen uste da.                  |
|                                                                                |
|Plantae (Metaphyta) erreinua (landare multizelularrak)                          |
|Bizidun multizelular, fotosintetiko eta autotrofikoak. Hosto enbrionario        |
|tisularren bidez garatzen dira. Alga-mota batzuk, briofitoak eta landare        |
|baskularrak besarkatzen ditu. Deskribaturiko espezieak, landare-dibertsitate    |
|errealaren erdia dela uste da.                                                  |
|                                                                                |
|Protista erreinua (protistoak)                                                  |
|Mikroorganismo eukariotiko unizelularrak, gehi alga batzuk. Talde polifiletikoa |
|da, beharbada 18 phylum inkluditzen dituena. Besteak beste, euglenidoak, alga   |
|berdeak, diatomeoak, alga arre batzuk, ziliatuak, dinoflagelatuak,              |
|foraminiferoak eta amebak besarkatzen ditu. Ikertzaile askoren ustez, taldea    |
|hainbat erreinu independentetan banatuta egon beharko litzateke, partaideen     |
|leinu filogenetikoak hobeto islatzeko. Deskribatuta dauden 80.000 espezieak,    |
|dibertsitate errealaren %10a dela uste da.                                      |
|                                                                                |
|Animalia (Metazoa) erreinua (animaliak)                                         |
|Animalia multizelularrak. 34 phylumez osaturiko talde monofiletikoa;            |
|heterotrofikoak dira eta ingestio bidez elikatzen dira. Gutxi gorabehera, 1.3   |
|milioi espezie deskribatu dira; deskribatu gabeko espezie-kopurua, 10-30        |
|miliotik 100-200 milioira doa autore desberdinen arabera.                       |
|________________________________________________________________________________|


Duela gutxi, biziaren hiru dibisio nagusiei (eubakterio, arkeobakterio eta
eukariotoenari) domeinu izeneko kategoria taxonomiko berria eman beharko
lekiekeela iradoki da. Hain zuzen, 1990. urtean Woese, Kandler eta Wheelis-ek
datu molekularretan oinarritutako sailkapen kladistiko bat plazaratu dute
bizidun guztiontzat, zehazki RNA erribosomikoaren nukleotidoen sekuentzian
oinarrituta. Horrela hiru talde monofiletiko (domeinuak) proposatu dituzte, sei
erreinuak inkluditzen dituztenak, hau da, domeinuek erreinuek baino kategoria
taxonomiko altuagoa dute (0-2 irudia). Aipatutako autoreek ez dute Eucarya
domeinua erreinutan zatikatu, zeren, nahiz eta Plantae, Animalia eta Fungi
erreinuak talde naturaltzat onar daitezkeen, Protista erreinua talde
parafiletikoa baitlitzateke. Sailkapen kladistikoa mantentzeko, Protista
erreinu klasikoa zatikatu behar da, eta ziliatuena, flagelatuena eta
mikrosporidioena onartu behar dira erreinu independente gisa, 0-
2 irudianikusten denez. Baina oraindik protisto-talde batzuetarako datu gehiago
lortu behar dira, eta gaur-gaurkoz taldeari ez zaio inolako berrikuspen
taxonomikorik aplikatu.


Beraz, oraindik galdera batzuk gelditu zaizkigu erantzunik gabe hiru domeinu
horiei dagokiela, esate baterako, domeinu bakoitzean zenbat talde natural edo
erreinu dauden, edo domeinuak talde monofiletikoak diren ala ez, eta zeintzuk
diren domeinuen arteko erlazioak eta bai domeinu bakoitzeko erreinuenak. Gaur
egungo ikerketen arabera, eukariotoen taldea talde monofiletikoa omen da, baina
beste bi domeinuak akaso ez lirateke talde naturalik.

Eucarya domeinu barnean ez dago argi zelako erlazio zehatz dagoen leinurik
garrantzitsuenen artean; hala ere, datu berrienen arabera, koanoflagelatuak eta
onddoak izan daitezke animalien ahaide filogenetikorik hurbilenak. Orain dela
gutxi arte, animalien ezaugarriak aurkezten dituzten protistoak Zoologia
irakasgaian aztertzen ziren Protozoo izendapenpean. Baina horrela aritzean bi
akats egiten dira, kontuan hartuta gaurko ezagumenduak batetik, eta bestetik,
sistematika filogenetikoaren printzipioak: lehen akatsa protozooak animaliak
kontsideratzea da, eta bigarrena, aintzat ez hartzea ez dutela osatzen talde
monofiletiko bat.

Animalia (edo Metazoa) erreinuak, ingestio bidez elikatzen diren bizidun
eukariotikoe heterotrofiko multizelularrak ditu barnean. Baina beste ezaugarri
esklusibo batzuk ere badauzkate animaliek, adibidez, azetilkolina/
kolinesterasan oinarrituriko nerbio-sistema, lotura zelularren mota bereziak
eta kolageno izeneko proteina konektiboak. Ikusi dugunez (1 kutxa), milioi bat
espezie baino gehiago deskribatu dira, baina oraindik asko gelditzen bide dira
deskribatu gabe1. Animalia-espezie batzuek bizkarrezurra daukate, baina
gehienek ez. Bizkarrezurdunak diren espezieek Chordata phylumaren Vertebrata
subphyluma osatzen dute, ezaguturiko animalia guztien artean %5a baino gutxiago
direlarik. Animalia bizkarrezurbakoek (gainerako kordatu guztiek gehi 33
phylumek) ornogabeen multzoa osatzen dute. Beha daitekeenez, animalien banaketa
dikotomiko hori, hots, ornodunak vs. ornogabeak, tradizioan eta komenientzian
oinarrituta dago, eta ez dator bat taldekamendu biologiko naturalen
ezagutzarekin. Urtero 10.000tik 13.000ra espezie berri deskribatu eta
izendatzen dira, gehienak ornogabeak.

Ikusi dugunez, metazooak bizidun multizelularrak dira eta ezaugarri hau erabili
da klasikoki, protozooetatik bereizteko. Hala ere, desberdintasun hau ez dago
beti hain argi, zeren zenbait protozook kolonia konplexuak eratzen baitituzte,
zeintzuetan nolabaiteko lan-banaketa gertatzen baita mota desberdinetako
zelulen artean. Metazooetako zelulak antolatuta daude unitate funtzionalak
eratuz, orokorrean ehun edo organo modura; unitate funtzional bakoitzak hainbat
zeregin zehatz betetzen du, organismo osoaren biziraupena bermatuz.
Metazooetako zelulak interdependenteak dira eta modu koordinatu batez egiten
dute lan. Egiturari dagokiola, metazooetako zelulak geruzetan antolatuta daude,
organismoaren enbriogenian zehar garatzen direnak. Geruza enbrionario horiek
abiapuntu modura erabiltzen dira, gero metazooaren gorputza eraikitzeko.
Metazooen zelulak, laburtuz, zelula espezializatuak, interdependenteak eta
funtzionalki koordinatuak dira, eta geruzetan antolatuz garatzen dira
enbriogenian zehar. Aipatutako ezaugarrien konbinaketa ez da protozooetan
behatu.

***** Metazooen jatorria *****

Aspaldian hasi ziren metazooen jatorria ezagutzeko ahaleginak. Fosil-
erregistroko gertakari ikusgarrienetariko bat, ezagutzen ditugun animalien
phylum gehienen bat-bateko agerpena eta dibertsifikazioa da, 30 milioi urteko
tarte laburrean. Hori Prekanbriarretik Kanbriarrerainoko trantsizioan gertatu
zen, orain dela 570-600 milioi urte. Ildo honetatik, autoreen arteko adostasuna
hurrengo puntu honetan dago: animaliak protisto-arbaso batetik sortu bide ziren
talde monofiletiko modura, gutxi gorabehera orain dela 700 milioi urte edo
lehenago. Ostera, puntu eztabaidagarrien zerrenda potoloagoa da:

   1. Zein protisto-talde izan zen metazooen arbasoa?
   2. Nola gertatu zen egoera unizelularretik egoera multizelularrerainoko
      urratsa?
   3. Zein eta nolakoa izan zen lehen animalia?
   4. Zein izan zen haren habitata?

Alde historikotik, bi izan dira osperik handiena eduki duten metazooen
jatorriari buruzko hipotesiak, alegia, teoria sintzitiala eta teoria koloniala
izenez ezagutzen direnak.

Teoria sintzitiala, Hadzi (1953, 1963) eta Hanson (1958) zoologoek proposatu
zuten. Haien ustez, metazooen arbasoa protisto ziliatu multinukleatua eta
simetria bilateralekoa izan zen. Bizimodu bentikoa zeukan eta substratuaren
gainean narras zebilen, ildo orala substraturantz paratuta zeukalarik. Hurrengo
maila ebolutibo batean, azaleko nukleoak elkarrekin bananduko ziren mintz
zelularrak eratzearen ondorioz, eta horrela epidermi zelularra sortuko zen
barne-masa sintzitiala inguratuz. Aldaketa horren eta beste batzuen ondorioz,
zizare itxurako animalia azelomatua sortu zen (platihelminteen phylumeko
turbelario azelo baten gisakoa) (0-3 irudia). Hala ere, azeloek duten barne-
masa ez da sintzitiala, zelularra baizik, duela gutxi jakin dugunez.

Teoria sintzitialaren aldeko froga nagusia, gaurko ziliatuen eta platihelminte
azeloen arteko antzekotasunean datza: tamaina (ziliatu handiak platihelminte
txikiak baino luzeagoak izan daitezke), forma, simetria, ahoaren kokapena eta
gorputz-azal zilioduna. Bestetik, eragozpenak garapen-ereduekin eta helduaren
konplexutasun-maila desberdinekin erlazionatuta daude: platihelminteek garapen
enbrionario konplexua erakusten dute; ostera, ziliatuek ez. Bigarrenik,
oraintxe aipatu dugunez, platihelminteen barruko gunea ez da sintzitiala,
zelularra baizik. Azkenik, ikerketa-lan argitaratu berrien arabera, azeloak ez
lirateke platihelminterik primitiboenak. Teoria sintzitialak iradokitzen
duenez, metazoorik primitiboenak eta, beraz, arbasoak, platihelminteak
(bilateral, triploblastiko, azelomatuak) izan ziren. Baina teoria honek ezin du
azaldu nola sortu ziren platihelminteetatik knidarioak eta ktenoforoak,
zeintzuak, itxura osoz, primitiboagoak diren, eta ez ere nola sortu ziren beste
talde modernoago batzuk. Guzti hori dela-eta, teoria sintzitialak ez du
jarraitzaile askorik gaur egun.

Teoria koloniala Haeckel-ek (1874) plazaraturiko ideietan oinarrituta dago (0-
4B irudia). Haren ustez, protisto flagelatu kolonialen bat izan zen metazooen
arbasoa, zeina planuloideoa baitzen (planula knidarioen larba tipikoa da).
Teoria honen arabera, protisto antzestral hori zelula flagelodunez osatutako
esfera hutsa zen, zeinak lokomoziorako aurre- eta atze-orientazioa garatu
baitzuen, eta bai nolabaiteko espezializazioa zelulen artean, zeregin
somatikoak eta ugal funtzioak bananduz. Egia esateko, baldintza horiek bete
egiten dituzte gaurko protisto kolonialek. Haeckel-ek blastea izena eman zion
arbaso protometazoo hipotetiko horri, eta bere baliotasuna bermatzeko, metazoo
moderno askotako garapen enbrionarioan zehar zeloblastula fasea agertzen dela
aipatu zuen. Horrela, lehen metazooak blastearen inbaginazio bidez sortu ziren,
gastrula-itxurako animaliak izanik (Haeckel-en gastrea), hau da, zelula-geruza
bi eta kanporantz zuzendutako blastoporo-antzeko irekidura zeuzkatelarik.
Haeckel-en ustez, metazoo modernoen ontogeniak errekapitulatu egiten ditu
urrats antzestral horiek (blastea ≈ blastula, gastrea ≈ gastrula). Beraz, haren
proposamenaren arabera, gastrea izango zen knidarioen metazoo aitzindaria.
Horretaz gain, teoria kolonialaren aldeko beste argudio bat behe-metazoo
batzuen gorputz-hormaren egituran dago: Porifera eta Cnidaria phylumen
ordezkari askok zelula monoflagelodunak edo monoziliodunak erakusten dituzte.

Zer esanik ez, urteak joan ahala eraldatu egin dira Haeckel-en jatorrizko
ideiak, metazoo-egoeraren arbasoak izan litezkeen protisto kolonialak aztertuz
(Metschnikoff, 1883; Hyman, 1940). Batzuen ustez, bi geruzatako egoerara
heltzeko, inbaginazioa barik ingresioa gertatu zen, eta ondorioz, lehen
metazooa hutsa izan beharrean, trinkoa zatekeen (0-4C irudia). Ideia hau
knidarioen gastrulazioan oinarrituta dago parte handi batean, zeren, uste
denez, ingresioa baita knidarioen gastrulazio-metodorik primitiboena.

Gizakiok, dirudienez, arbaso posibleak eta “katea-maila galduak” bilatzeko
joera daukagu. Horrenbestez, teoria koloniala frogatzen saiatzeko, bereziki
Haeckel-en blastearen bertsioa, ikertzaileek bolbozinoak kontsideratu dituzte
hautagairik hoberenak. Baina Volvox antzeko protozoo fitomastigoforoak (0-5A
irudia), kolonialak izateaz gain, dultzikolak eta fotosintetizatzaileak dira.
Bi ezaugarri horiek oztopatu dute teoria horren sinesgarritasuna.

Teoria koloniala abiapuntu modura hartuta, Bütschli-k (1883) beste bertsio bat
argitaratu zuen. Haren ustez, metazoo primitiboa, simetria bilaterala eta bi
zelula-geruzetako gorputza zeukan izaki zapala izango zen. Plakula izena eman
zion animalia hipotetiko horri (0-6 irudia). Plakulak narras egiten zuen,
elikagaiak geruza zelular bentralarekin ingeritzen zituen bitartean. Noizean
behin, animalia harrotu egiten zen geruza zelular dortsala eta bentrala
elkarretik bananduz, eta modu horretan zelula elikagarriakinbaginatu egingo
ziren (0-6 irudia). Liseri-barrunbe horren eraketak digestiorako superfiziea
emendatu zuen, eta, aldi berean, kanpo- eta barne-zeluletako geruzen formazioa
sortarazi. Antolamendu hau ondo doitzen da metazooek duten konplexutasun-
mailara. Nahiz eta plakularen teoriak jarraitzaile asko eduki dituen, batez ere
XX. mendearen bukaerako zoologoen artean, orain dauzkagun datu gehienak ez
daude horren alde, zeren, metazooen jatorria protisto flagelodunen artean
dagoela uste baita.

Gaurko froga gehienen arabera, protistoen Choanoflagellata phyluma litzateke
metazooen arbasoa. Koanoflagelatuek zelula idunekodunak aurkezten dituzte,
zeintzuak belakien koanozitoen erakoak baitira. Besteak beste, Proterospongia
eta Sphaeroeca generoak (0-5C,D irudiak), animalien antza duten koanoflagelatu
kolonialak dira, eta metazooen arbaso potentziala ilustratzen duen adibide
modura aipatzen dira sarritan.

Metazoo-egoeraren jatorri ebolutiboari buruzko hipotesi guztietan, badago arazo
amankomun bat: protisto eta metazooen arteko forma bitartekariaren bilaketa,
hain zuzen. Autore batzuek forma logikoak baina hipotetikoak aukeratu dituzte;
beste batzuek, ostera, forma biziak, “errealak”. Edozelan ere, metazooen
prekurtsorea izan zena suntsitu egin zen probabilitate handiz, baina, oraindik
ere badaude hainbat bizidun protistoek eta metazooek dituzten ezaugarri mistoak
aurkezten dituztenak. Haien artean, aipa daitezke ez soilik protisto ziliatu
multinukleatuak eta Volvox antzeko protisto kolonialak, baizik eta beste
protisto-talde batzuk eta bai kokapen sistematiko zalantzagarri duten hainbat
animalia multizelular txiki enigmatiko ere (0-5 irudia).

Austriako itsas akuario batean, izaki ñimiño, multizelular eta flageloduna
aurkitu zen, 1883. urtean. Bizidun horri Trichoplax adhaerens izena eman
zioten, eta Placozoa phylum berrian kokatu zen. Geroago beste leku batzuetako
ingurune itsastarretan ere topatu da. Aurkikuntza gertatu zenetik, urte asko
pasatu behar izan ziren onartzeko animalia hori forma heldua dela eta ez,
pentsatzen zenez, beste ornogabe baten estadio larbarioa. Trichoplax-ek kanpo-
epitelio partzialki flageloduna du, zeinak barne-masa mesenkimatiko zelularra
inguratzen baitu. Gorputz-bazterrak irregularrak dira, eta animaliak gorputz-
forma aldatzen du mugitzean, amebek egiten dutenaren antzera. Antza, benetako
lan-banaketa dago zelulen artean eta gorputz-aldeen artean. Elikatzen denean,
gorputza makurtu egiten du animaliak, aldi baterako liseri-ganbara bat sortuz
behe-aldean (0-5E irudia), eta, horrela, plakula hipotetikoaren antzeko forma
itxuratuz. Trichoplax izan daiteke metazoo bizietatik primitiboena, beharbada
metazooen arbasoaren leinu kontserbatiboa errepresentatzen duelarik.

1892. urtean, Argentinako gatzaga batean aurkitutako organismo ñimiño bat
deskribatu zuen Frenzel-ek, Salinella izena eman ziolarik (0-5F irudia).
Salinella-k ez du metazooen antolakuntza geruzaturik aurkezten, baina badauka
protisto kolonialek baino antolakuntza-maila funtzional altuagoa. Gorputz-horma
zelula-geruza bakar batez osatuta dago, liseri-barrunbea inguratzen duena.
Frenzel-en ustez, liseri-barrunbea irekita zegoen kanpo-alderantz bi
muturretatik, bata aho modura eta bestea uzki modura aritzen zirelarik, eta
detritu organikoez elikatzen zela aipatu zuen. Animalia arraro hau sailkatzeko,
Monoblastozoa phyluma proposatu zen. Hala ere, animalia ez da berriro aurkitu,
eta zoologo batzuen ustez, Frenzel-ek ez zuen ondo interpretatu aurkitu zuena.

Azkenik, beste bi phylum aipatu behar dira, “mesozooen” Rhombozoa eta
Orthonectida izenekoak (0-5G,H irudiak). Animalia hauek nahikoa sinpleak dira
egiturari dagozkiola, baina bizi-ziklo oso konplexuak aurkezten dituzte;
ornogabe batzuen barne-bizkarroiak dira. Autore batzuen ustez, metazoo-talde
batetik edo talde desberdin batzuetatik eratorriak dira, esate baterako
trematodo parasitikoetatik, zeintzuek antzeko bizi-zikloak aurkezten
baitituzte. Beste autore batzuen iritziz, sinpleak dira jatorriz, eta beraz,
lehen metazooetatik edo premetazooetatik sortuak izan daitezke.

***** Egoera bilateralaren jatorria *****

Animalien gorputz-planaren kontzeptuaren barruan, izugarrizko garrantzia du
haien forma orokorrak edo geometriak. Beraz, animalien arkitektura eta funtzioa
azaltzeko, simetria aztertu behar da. Simetriak, organismoaren gorputz-egituren
antolamendu erregularra aztertzen du gorputz-ardatzarekiko. Animaliek ez badute
inolako simetria-planorik, orduan asimetrikoak direla esaten da. Esate
baterako, belaki gehienak asimetrikoak dira, zeren gorputz-forma irregularra
aurkezten baitute, eta simetria-plano argi batez peituak baitira. Protisto
gehienak ere asimetrikoak dira, batez ere ameboideoak direnak.

Animalia gehienek, ostera, nolabaiteko simetria aurkezten dute, baina simetria-
ereduak oso eranitzak dira. Simetria esferikoa da sinpleena: animaliak esfera
baten forma izango luke, gorputz-egitura desberdinak zentrokideki kokatuta
dauzkalarik erdiko puntu baten inguruan, edo erdiko puntu horretatik sortuz.
Esfera batek infinitu simetria-plano ditu, zeintzuak bere zentrutik pasatzen
baitira, esfera hainbat erditan zatikatuz (0-7 irudia). Simetria esferikoa oso
arraroa da naturan; zentzu hertsian, soilik protisto batzuetan beha daiteke.
Asimetriak eta simetria esferikoak ezaugarri funtzional bat konpartitzen dute:
polaritatearen falta. Hau da, bi kasu horietan ez dago ardatz baten luzeran
zeharreko diferentziazio argirik, organismoaren erdi-aldetik azalerantz doana
kenduta. Gainerako simetria-motetan, polaritate-mailaren bat beha daiteke, eta,
esan beharra dago, polaritatearekin batera gorputz-aldeen eta gorputz-egituren
espezializazioa has daiteke.

Simetria erradiala duten animaliek zilindro baten itxura dute, gorputz-aldeak
ardatz nagusi baten inguruan kokatuta daudelarik (0-8 irudia). Simetria
erradial perfektua egotekotan, gorputz-aldeak era berean daude kokatuta
simetria-ardatz horren inguruan, eta ardatz horretatik pasatzen den edozein
planok erdi berdinetan zatitzen du animalia. Simetria erradial ia perfektua,
belaki batzuetan eta knidarioen polipo askotan beha daiteke. Gainerako animalia
erradiatuek eraldatu egin dute jatorrizko simetria-eredu hau, eta horrela,
esate baterako, birradial bihurtu dute (ardatz nagusitik pasatzen diren bi
simetria-plano aurkezten direneko kasuetan; ktenoforo eta itsas anemonak kasu),
edo tetrarradial zein oktorradial (marmoka askotan), edo pentarradial (itsas
triku eta itsas izarretan), edo, azkenik, multirradial (itsas triku eta itsas
izarretan ere).

Ikuspuntu adaptatibo batetik, simetria erradialak ezaugarri esanguratsu bat
aurkezten du, hain zuzen ere, ingurunea norabide ugaritan kontrolatzen dela.
Animalia erradiatuek ez dute ez aurpegirik ez bizkarrik; aitzitik, den dena
daukate antolatuta gorputz-erditik pasatzen den ardatz baten inguruan. Liseri-
aparatua baldin badago, orduan ardatza ahoa daraman muturretik pasatzen da
(alde orala), kontrako beste muturrean amaitzeko (alde aborala) (0-8 irudia).
Simetria erradiala arrunta izaten da espezie sesilen artean (belaki eta itsas
anemonak, esate baterako) eta bai jitoan doazen espezie pelagikoen artean ere
(marmokak eta ktenoforoak, adibidez). Bizimodu horiek kontuan hartuta, argi
dago abantailatsua dela kanpo-medioa kontrolatzea era berean. Animalia
erradiatuetan, elikadurarekin erlazionaturiko egiturak (garroak) eta kinada-
hartzaileak erradialki kokatuta daude gorputz-ardatzarekiko, edo, beste modu
batez esanda, organismoen kanpo-aldean bitarte erregularretan, halatan non,
“harrapatuak” izaten baitaitezke edozein lekutatik etor daitezkeen elikagaiak
eta kinadak. Gainera, bizimodu sesila duten animalia bilateral batzuk erradiatu
bihurtu dira funtzionalki. Esate baterako, beraien elikadurarako egiturek
garro-koroa baten itxura edukitzen dute, parakera horrek beraien
ingurumariekiko kontaktu eraginkorragoa baimenduz (0-9 irudia).

Simetria bilaterala duten animalien gorputz-aldeak, ostera, aurre-aldetik atze-
alderaino doan ardatz baten inguruan orientatuta daude (0-10 irudia). Simetria-
plano bakarra dago, erdiko plano sagitala hain zuzen, zeinak esker-aldean eta
eskuin-aldean zatitzen baitu gorputza, aipaturiko ardatz horretatik pasatuz.
Erdiko plano sagitalarekiko perpendikularra den plano frontala aipatu behar
dugu, animaliaren alde dortsala eta alde bentrala bereizten dituena, eta bai
plano transbertsala ere, aurre-aldea eta atze-aldea bereizten dituena.
Bilateralitatea higikortasun kontrolatua duten animalietan agertzen da
tipikoki. Animalia bilateraletan, aurre-muturra da ingurunearekin topo egiten
duen lehen aldea. Simetria bilaterala eta mugimendu unidirekzionala
erlazionatuta daude egitura sentsorial eta elikatzaileen metaketarekin
animaliaren aurre-muturrean. Egitura horiek eta inerbatzen dituzten nerbioak
inkluditzen dituen “buru” espezializatu baten eboluzioa, zefalizazio izenaz
ezagutzen da. Gainera, animaliaren azalerak alde dortsal eta alde bentral
modura diferentziatzen dira, babeserako eta lokomoziorako espezializatuz
hurrenez hurren.

Gorputzeko aurre-atze ardatza, higidura unidirekzionala eta zefalizazioaren
agerpena, seguraski koeboluzio bidez sortu ziren, eta, seguruenik ere, ingurune
bentikoen inbasioarekin eta lokomozio narrastailearen garapenarekin batera
gertatu zen. Horretaz gain, egoera triploblastikoaren agerpena, lehen forma
bilateralak agertu bezain laster gertatu zen. Orokorrean, gaurko ornogabeetan
elkarrekin agertzen dira bai bilateralitatea eta bai egoera triploblastikoa.

Hainbat hipotesi plazaratu dira simetria bilateralaren jatorria azaltzeko.
Teoria sintzitiala edo plakularen teoria onartzen badira, arazoa konponduta
dago zuzenean, zeren bilateralitateak lehenengo metazooak bereiztuko
baitzituzkeen. Beste alde batetik, teoria koloniala onartuz gero, lehen
animalia bilateralak gastrula esferiko edo erradial antzeko arbaso batetik
sortu ziren, edo bere ondorengo planuloideo batetik. Jägersten-ek iradoki
zuenez, blastea bizimodu bentikora moldatu zen, inbaginatu egin zen eta
bilateralitatea lortu zuen. Eszenatoki horretan, lehen metazooa simetria
bilateraleko gastrea izango zitekeen (Jägersten-en bilaterogastrea), eta
harengandik sortu ziren talde nagusi guztiak.

0-11. eta 0-12. irudietan eskema ebolutibo bi ikus daitezke, bakoitza
aipaturiko hipotesi bietariko batean oinarrituta. Bestetik, plazaraturiko
animali filogenia gehienen arabera, simetria bilateralaren eta egoera
triploblastikoaren eboluzioan zehar, bi lerro filetiko nagusi sortu ziren
animalia zelomatuen artean (0-13 irudia). Animalia zelomatu guztiak (are
gehiago, zeloma sekundarioki galdu dutenak ere) bi lerro horietatik batean koka
daitezke, nahiz eta batzuk besteak baino hobeto doitu. Bi lerro horietako
animaliak protostomatuak eta deuterostomatuak dira, eta haien arteko
desberdintasunak garapen enbrionarioaren ezaugarri batzuetan oinarrituta daude,
batez ere (2 kutxa).

***** Egoera zelomatuaren jatorria *****

Zelomaren agerpen ebolutiboa metazooen jatorria bezain eztabaidagarria da.
Clark-ek (1964) hipotesi bat plazaratu zuen zelomaren jatorria azaltzeko,
ikuspuntu funtzional batetik. Haren ustez, zelomak duen garrantzi adaptatiboa
hartu behar da abiapuntutzat zelomaren jatorria azaltzeko.

Gorputz biguneko eta simetria bilateraleko animalia txikiak bizimodu bentiko
narrastailera edo hondeatzailera moldatu zirenean, beharrezkoa izan zen
eskeleto hidrostatiko baten lorpena mugimendu zehatz batzuetarako. Likidoz
beteriko gorputz-barrunbe baten agerpenak, oso abantaila handia ekarri zezakeen
lokomoziorako, zeren, barrunbe horren gainean muskuluak aritu ahal
baitziratekeen; horretaz gain, barrunbe hori zirkulaziorako erabil zitekeen eta
bai organoen garapenerako espazio modura ere. Nola sortu ziren barrunbe horiek?



 _____________________________________________________________________________
|                                   2 KUTXA                                   |
|                Animaliak protostomatuak eta deuterostomatuak                |
|__________________Garapen_enbrionarioaren_desberdintasunak___________________|
|____________PROTOSTOMATUAK____________|___________DEUTEROSTOMATUAK___________|
|Lakainketa_espirala___________________|Lakainketa_erradiala__________________|
|Blastoporotik ahoa sortzen da         |Blastoporotik ahoa ez da sortzen      |
|______________________________________|(orokorrean_uzkia_sortzen_da)_________|
|Nerbio-sistema zentralaren kordoiak   |Nerbio-sistema zentralaren kordoiak ez|
|bentralak_dira________________________|dira_bentralak________________________|
|Mesodermoa mesentoblastotik sortzen da|Mesodermoa arkenteronaren hormetatik  |
|(orokorrean_4d_izeneko_zelulatik)_____|sortzen_da____________________________|
|Muskulatura subepidermikoaren         |Muskulatura subepidermikoaren         |
|jatorria, parte batean behintzat, 4d  |jatorria, parte batean behintzat,     |
|izeneko_mesodermoan___________________|arkenteronaren_mesodermoan____________|
|Zeloma_eskizozelia_bidez_sortzen_da___|Zeloma_enterozelia_bidez_sortzen_da___|
|Helduaren zeloma, pare bat zaku modura|Helduaren zelomak parakera tripartitoa|
|antolatuta, edo pare metameriko batzuk|dauka (protozelea, mesozelea,         |
|modura________________________________|metazelea),_kordatuetan_izan_ezik_____|
|Adibideak: nemertinoak, sipunkulidoak,|Adibideak: ekinodermatuak,            |
|ekiuridoak, anelidoak, onikoforoak,   |hemikordatuak, kordatuak              |
|artropodoak,_moluskuak________________|______________________________________|
|Oharra: Autore batzuek platihelminteak protostomatutzat hartzen dituzte,     |
|nahiz eta azelomatuak izan, zeren protostomatuen ezaugarri enbrionario       |
|guztiak aurkezten baitituzte, zelomarik, uzkirik eta nerbio-sistema          |
|zirkumenterikorik_ez_eduki_arren.____________________________________________|



Zelomaren jatorri ebolutiboari buruzko ideia gehienak, XIX. mendearen
erdialdetik eta XX. mendearen hasieraino garatu ziren, enbriologia
konparatuaren loraldiarekin batera. Hipotesi guztiek premisa bat partekatzen
dute, monofiliarena hain zuzen, hau da, egoera zelomatua behin besterik ez zela
agertu. Baina, orduan, nola erlazionatu animalia zelomatu desberdinak arbaso
amankomun bakar batekin? Hor dago arazoa. Ostera, zentzuzkoagoa da iradokitzea
egoera zelomatua bi aldiz sortu zela independenteki. Pentsakera hau frogatzeko,
zelomaren jatorri enbrionarioaren metodo desberdinak aipa daitezke (eskizozelia
eta hainbat enterozelia-mota), eta bai zelomatu helduek dituzten antolakuntza-
eredu desberdinak ere.

Gaurko animalia enterozeliko askotan, zeloma liseri-hodiaren dibertikuluen
askapen eta isolamenduaz sortzen da, garapen enbrionarioan zehar beha
daitekeenez (0-14 irudia). Modu horretan sor zitekeen zeloma lehen aldiz, eta
hauxe da Lankester-ek proposatu zuena 1877. urtean, teoria enterozelikoa
plazaratzean. Teoria enterozelikoaren alde, hurrengo datu hauek aipa daitezke:
lehenik eta behin, enterozelia gertatzen da gaurko animalia askotan, zeintzuek
prozesu antzestral hipotetikoa kontserbatuko baitzuten; bigarrenik, animalia
ez-zelomatu batzuetan (antozoo eta platihelminte turbelarioetan), liseri-
dibertikuluak agertzen dira, eredu antzestral posiblearen parakera gogorarazten
dutenak.

Zelomaren jatorria azaltzeko, beste ideia ospetsu bat, teoria gonozelikoa izan
da (Bergh, 1885; Hatschek, 1877, 1878; Meyer, 1890, 1901; Goodrich, 1946).
Teoria honen arabera, lehen espazio zelomatikoak gonada-barrunbeetatik sortuko
ziren, behin gametoak askatu eta gero gonadak mantenduz (0-15 irudia). Gonaden
parakera seriatuak (platihelminte eta nemertinoetan, esate baterako), espazio
zelomatiko itxiak sortu izango zituzkeen, anelidoetan beha daitekeenez,
zeintzuetan, primitiboki behintzat, gametoak ekoiztu eta metatzen baitituzte.
Hala ere, gaurko animalia zelomatuetan gonadak ez dira garatzen espazio
zelomatikoak baino lehenago, datu hau teoria gonozelikoaren kontra mintzo
delarik. Baina, noski, heterokronia izan daiteke kontraesan horien erantzulea.

Azkenik, badago beste ideia bat zelomaren jatorriari buruz, teoria nefrozelikoa
hain zuzen (Lankester, 1874; Ziegler, 1898, 1912; Faussek, 1899, 1911;
Snodgrass, 1938). Hala ere, hainbat bertsio desberdin plazaratu dira
posibilitate horren gainean. Haietariko bertsio baten arabera, platihelminteen
protonefridioak zabaldu egin ziren barrunbe zelomatiko modura; beraz, zeloma
egitura ektodermikoetatik sortu zen. Beste ikuspuntu baten arabera, barrunbe
zelomatikoak mesodermoaren barrunbe modura sortu ziren, hondakinak metatzeko
erabiltzen zirenak. Egia esatearren, animalia askoren barrunbe zelomatikoak
eskrezio-funtzioekin erlazionatuta daude, baina honek ez du esan nahi harreman
hori izango zela hautespen-indar primarioa egoera zelomatuaren jatorrian.

Clark-ek (1964) iradoki zuenez, eskizozelia, gaur egun ezagutzen dugun modura,
husguneen eraketaz sortu izan zitekeen, animalia azelomatuen mesodermo
trinkoaren barruan, eta gero, mantendu, zeren ondorioztaturiko eskeleto
hidrostatikoak izugarrizko abantaila eskaini baitzien animaliei. Ikuspuntu hau
zuzena eta partsimoniosoa da, garapen errealaren prozesu batean oinarrituta
dago-eta, teoria enterozelikoa bezala.

Hala ere, eta lehenago adierazi denez, aipaturiko hipotesi guztiek oinarrizko
mugaketa bat konpartitzen dute, hain zuzen ere, animalia zelomatu guztientzako
jatorri monofiletikoa proposatzen dutela. Baina, animalia zelomatuen talde
biek, hau da, protostomatuen eta deuterostomatuen taldeek, funtzezko
desberdintasunak aurkezten dituzte garapenari dagokiola, eta honek iradokitzen
du zeloma bi lerro horietan sortu izan zitekeela independenteki. Bestetik, modu
erraz batez imajina daiteke lerro protostomatuaren jatorria arbaso
triploblastiko azelomatu batean, kontuan hartzen baditugu protostomatu
zelomatuen eta azelomatuak diren platihelminte eta nemertinoen arteko
antzekotasunak. Halako arbaso azelomatu baten mesodermoaren harrotzea, likidoz
beteriko espazio hidrostatikoak eratzeko, erraz azal daiteke, bai
enbriologikoki (gaurko eskizozelia) zein funtzionalki (indusketa peristaltikoa,
tamainaren emendioa, etab.). Beste alde batetik, posiblea litzateke eskizozelia
eta mesodermoa batera sortzea protostomatu arbasoan, eta orduan, egoera
azelomatua sekundarioki lortzea arbaso zelomatuetatik.

Protostomatu eta deuterostomatuen lerroak lortzeko arbaso zelomatu bakar
batetik, eszenatoki korapilatsu bat ezarri behar da. Deuterostomatuen arbasoa,
planula baten antzeko animalia diploblastikoa izan zitekeen, enterozelia berean
gertatuko zelarik. Arbaso hori gastrula baten antzekoa izango zatekeen, hutsa
eta inbaginatua, eta igeri egitean blastoporoa atze-aldean eramango zukeen,
gaurko knidarioen planula larbak egiten duen moduan. Enterozeliaren sorrera
erlaziona daiteke, orduan, bizimodu bentikoaren lorpenarekin, animaliari
peristaltsia bidezko ahalmen hondeatzailea eskaini ziolarik. Arkenterona ireki
egin zen aurre-muturretik, ahoa eratuz, eta animalia zelomadun berriak bizimodu
detritiboroa eskuratuko zukeen. Aipaturiko prozesua metazoo diploblastikoekin
hasi bazen, hau da, knidarioekin, orduan gaurko deuterostomatuetan gertatzen
den lakainketa erradiala presente egongo zatekeen deuterostomatuen arbasoan.
Nielsen-ek eta Nørrevang-ek (1985) egoera zelomatuaren jatorri difiletikoa
proposatu dute, larben antzeko arbasoetatik. Autore horien ustez, gastrea
pelagiko batek sortarazi zituen knidarioak batetik, eta bestetik protostomatu
eta deuterostomatuen arbasoa izango zena, Haeckel-en gastrearen antzekoa
litzatekeena. Arbaso hori planktonikoa izango litzateke, eta beretik bi lerro
independente sortuko lirateke: protostomatuena eta deuterostomatuena, zeloma
independenteki sortuz lerro bakoitzean.
Taldekatzen animalien phylumak

Nahiz eta animalia gehienek ezaugarri amankomun batzuk aurkezten dituzten, hala
nola, lokomoziorako ahalmena, zefalizazioa, liseri-barrunbearen presentzia eta
oinarrizko histologia, beraien gorputz-planak desberdinak dira simetriari eta
barne-antolakuntzari dagozkiela, eta horretaz gain, garapen enbrionario-eredu
desberdinak aurkezten dituzte, lakainketa, zelomaren eraketa eta eredu
larbarioari dagozkiela. Desberdintasun hauek erabiliak izan daitezke animalien
phylumak ordenatzeko, eta, gainera, zoologo gehienen ustez, taldekamendu horiek
lerro ebolutiboak isladatzen dituzte Animalia Erreinuaren barruan.

Ikertzaile gehienek erabiltzen duten sailkapenak eratzeko metodoa, sistematika
filogenetiko, sistematika kladistiko edo kladismo izenez ezagutzen da.
Kaldismoak duen metodologia sistematikoa, arbaso amankomunaren hurbiltasunean
oinarrituta dago, hau da, genealogian. Genealogiak edo arbaso/ondorengo-
harremanak, kladograma izeneko dendrogrametan erakusten dira. Arbaso eta
ondorengoaren arteko harreman genealogikoak, kladogenesi izeneko prozesu
dikotomiko baten bidez sortzen dira, zeinean espezie edo leinu zehatz bat
apurtu egiten baita espezie edo leinu bitan edo gehiagotan, ezaugarri batzuk
egoeraz aldatuz (egoera primitibo edo plesiomorfiko batetik egoera moderno edo
apomorfiko batera).

¿¿¿kladismoa??? Brusca eta Brusca: 36

IRUDIAK
Zuzenduta daude
Balio duena:
         1. Haeckelen zuhaitz ebolutiboa
         2. Eginda dago. HICKMAN Figura 11-12
         3. Brusca: 113 (Figure 13). Teoria sintzitiala.Figura 4-12
         4. Brusca: 114 (Figure 14). Teoria koloniala.Figura 4-13
         5. Brusca: 115 (Figure 16). Volvox, Trichoplax etab.Figura 4-15
         6. Brusca: 114 (Figure 15). Otto Bütschli: plakula.Figura 4-14
         7. Brusca: 44 (Figure 2). Simetria esferikoa.
         8. Brusca: 45 (Figure 3A). Simetria erradiala.
         9. Rupert & Barnes, 1994. Gure Zoologia orokorra: 51 (briozoo eta
            anelidoa).
        10. Brusca: 46 (Figure 4A-B). Edo Rupert & Barnes, 1994, gure ZO: 50
            (behekoa).
        11. Brusca: 122 (figura 4-16) EGINDA
        12. Brusca: 122 (figura 4-17) EGINDA
        13. Brusca: 123 (figura 4-18) EGINDA
        14. Brusca: 124 (figura 4-19)
        15. Brusca: 124 (figura 4-20)


   1. Eginda dago. Dorit, Walker, Barnes: 553 (Figure 23.9).
0-2 IRUDIA

Bizidun-talde batzuen arteko harreman ebolutiboak, RNA erribosomikoaren
sekuentzien konparaketan oinarrituta. Woese, Kandler eta Wheelis-ek (1990)
sekuentzia horiek erabili zituzten Archaea, Bacteria eta Eucarya Domeinuak
proposatzeko. Eucarya Domeinuko leinurik garrantzitsuenen arteko erlazio
zehatza ez dago argi; hala ere, daturik berrienen arabera, koanoflagelatuak eta
onddoak izan daitezke animalien ahaide filogenetikorik hurbilenak.


Eucarya
[351_956_liburuii_html_m558036c5.gif]
Bacteria Archaea Mikrosporidioak Flagelatuak Animaliak Onddoak Ziliatuak
Landare berdeak
[351_956_liburuii_html_m2afbfa81.gif][351_956_liburuii_html_50306563.gif]
[351_956_liburuii_html_11140fe7.gif][351_956_liburuii_html_m9b7a16e.gif]
[351_956_liburuii_html_269b84f7.gif][351_956_liburuii_html_m655d16de.gif]
[351_956_liburuii_html_m26dfb640.gif][351_956_liburuii_html_49305311.gif]





0-8 IRUDIA

Simetriaren, gorputz-antolaketaren eta garapen-ereduaren araberako animalia-
phylumen banaketa.

Kordatuak ZELOMATUAK Artropodoak
[351_956_liburuii_html_6d72e744.gif][351_956_liburuii_html_4819e1f0.gif]
Hemikordatuak Anelidoak
[351_956_liburuii_html_m54aac1c7.gif]PROTOSTOMATUAK
**** D[351_956_liburuii_html_3af148d2.gif]
[351_956_liburuii_html_1e3e670e.gif]EUTEROSTOMATUAK Briozooak Moluskuak ****
*** E[351_956_liburuii_html_m67541acd.gif]
[351_956_liburuii_html_m8eb734b.gif]kinodermatuak ***
*** [351_956_liburuii_html_m6fd75516.gif][351_956_liburuii_html_2f42b7c9.gif]
Nemertinoak ***
BILATERALAK
Platihelminteak
** AZELOMATUAK **
K[351_956_liburuii_html_m481d8d02.gif]tenoforoak?Errotiferoak
* [351_956_liburuii_html_1129bca7.gif][351_956_liburuii_html_13123ca6.gif]
Arbaso *
[351_956_liburuii_html_m73b5667d.gif]bilateralaNematodoak
[351_956_liburuii_html_76258d45.gif]
----------------------------------------------------- Gastrotrikoak
[351_956_liburuii_html_67e71a89.gif] PSEUDOZELOMATUAK
[351_956_liburuii_html_m485072d3.gif]Knidarioak Gnatostomulidoak

ERRADIALAK

[351_956_liburuii_html_487ab7ee.gif]Belakiak


Metazoo antzestrala
[351_956_liburuii_html_mee0750d.gif]



Koanoflagelatuak


0-11 IRUDIA

Metazooen harreman posiblen eskema, arbaso ziliatu batean eta teoria
sintzitialean oinarrituta.

Goi-mailako metazooak Knidarioak
[351_956_liburuii_html_2e5e1c42.gif][351_956_liburuii_html_674edd8a.gif]
[351_956_liburuii_html_mab1e089.gif] Ktenoforoak

Gainerako platihelminteak
[351_956_liburuii_html_md69bda3.gif]

Platihelminte
 azeloak
[351_956_liburuii_html_6345996a.gif]

[351_956_liburuii_html_3e8f31c.gif]Poriferoak
Beste
p[351_956_liburuii_html_61d1bda0.gif]rotisto
batzuk

Ziliatuak
0-12 IRUDIA

Metazooen harreman posiblen eskema, arbaso flagelatu kolonial batean eta teoria
kolonialean oinarrituta.

Goi-mailako metazooak
[351_956_liburuii_html_m290b066e.gif]Gainerako
platihelminteak
[351_956_liburuii_html_m2c3f24d4.gif]

Platihelminte
azeloak
[351_956_liburuii_html_60e8d61a.gif]
Ktenoforoak
[351_956_liburuii_html_m3937f97e.gif] “Gastrea”
[351_956_liburuii_html_m39cabc02.gif][351_956_liburuii_html_286e89cf.gif]
[351_956_liburuii_html_m17205590.gif]  (planuloideoa) ?
[351_956_liburuii_html_51aecb1.gif]Knidarioak


Poriferoak Beste protisto
[351_956_liburuii_html_3d24c885.gif][351_956_liburuii_html_7e5b7c47.gif] batzuk

 “Blastea”
[351_956_liburuii_html_68391d64.gif]

 Flagelatu
 kolonialak
0-13 IRUDIA

Oso erabilitako eskema metazooen eboluzioa azaltzeko.


 Kordatuak Artropodoak
[351_956_liburuii_html_6cfc2ab.gif][351_956_liburuii_html_520f394.gif]
[351_956_liburuii_html_m7a60e22.gif]Anelidoak
H[351_956_liburuii_html_42e6c05b.gif]emikordatuak Behe mailako
[351_956_liburuii_html_3476b51e.gif] protostomatuak Moluskuak
K[351_956_liburuii_html_m55c0dcd1.gif][351_956_liburuii_html_m74bab8de.gif]
[351_956_liburuii_html_900041b.gif]etognatuak
 Ekinodermatuak
[351_956_liburuii_html_m7b0e2446.gif][351_956_liburuii_html_336a6119.gif]
[351_956_liburuii_html_70452cc7.gif][351_956_liburuii_html_70452cc7.gif]
[351_956_liburuii_html_m2ec88924.gif] Pseudozelomatuak
L[351_956_liburuii_html_18bba949.gif][351_956_liburuii_html_m2fcbc1ff.gif]
[351_956_liburuii_html_2f150c7f.gif][351_956_liburuii_html_m1f25d4b3.gif]
[351_956_liburuii_html_1a0fe33.gif]
[351_956_liburuii_html_2961d176.gif]ofoforatuak ? ? ? ? Nemertinoak

[351_956_liburuii_html_mfc3f976.gif] Deuterostomatu Protostomatu
[351_956_liburuii_html_m13cd0d17.gif][351_956_liburuii_html_2fc45fc4.gif]
arbasoa arbasoa ? Platihelminteak
[351_956_liburuii_html_m5021a2ed.gif]
K[351_956_liburuii_html_61c20987.gif]
[351_956_liburuii_html_m5742d6d7.gif]tenoforoak ?

K[351_956_liburuii_html_5d7f64ec.gif]nidarioak “Planuloideoa”
[351_956_liburuii_html_m42ee69de.gif]
P[351_956_liburuii_html_20a81a7d.gif]oriferoak

 Protistoak
[351_956_liburuii_html_354abeb9.gif]
 _____________________________________________________________________________
|_____KUTXA_3:_Animalien_phylumen_antolaketa_gorputz-egituraren_arabera.______|
|Organismo multizelularrak: Metazooak                                         |
|1- Benetako ehunik gabe                                                      |
|    * Mesozooak                                                              |
|Orthonectida, Rhombozoa, Placozoa eta Monoblastozoa # phylumak               |
|    * Parazooak                                                              |
|Porifera phyluma                                                             |
|   1. Benetako ehunak dauzkatenak: Eumetazooak                               |
|    * Eumetazoo diploblastikoak (mesodermorik ez), erradiatuak               |
|Cnidaria eta Ctenophora phylumak                                             |
|    * Eumetazoo triploblastikoak (mesodermoa bai), bilateralak               |
|    * Azelomatuak: liseri-aparatuarenaz gain, ez dute gorputz-barrunberik.   |
|      Liseri-aparatuaren eta epidermiaren arteko gunea muskulaturak eta      |
|      mesenkimak betetzen dute.                                              |
|Platyhelminthes, Gastrotricha, Entoprocta eta Gnathostomulida phylumak       |
|    * Pseudozelomatuak edo blastozelomatuak: gorputz-horma eta liseri-       |
|      hodiaren artean blastozele pertsistentea aurkezten dute.               |
|Acanthocephala, Kinorhyncha, Loricifera, Nematoda, Nematomorpha eta Rotifera |
|phylumak                                                                     |
|    * Zelomatuak edo euzelomatuak: benetako zeloma (=barrunbe mesodermikoa)  |
|      aurkezten dute.                                                        |
|Nemertea, Phoronida, Ectoprocta, Brachiopoda, Sipuncula, Echiura, Mollusca,  |
|Priapula, Onychophora, Tardigrada, Annelida, Arthropoda, Echinodermata,      |
|Chaetognatha,_Hemichordata_eta_Chordata_phylumak_*___________________________|
|Phylumak dira kutxa honetako taxon bakarrak (negritaz); gainerako izenak     |
|hainbat taxon besarkatzen duten taldekamendu sinpleak dira, bakoitzaren      |
|barruan phylumek lortu duten gorputz-konplexutasuna adierazteko.             |
|# Monoblastozoa phylumaren baliotasuna egiaztatu behar da.                   |
|* Animalia zelomatu batzuek oso espazio zelomatiko murriztuak dauzkate, esate|
|baterako artropodoek eta moluskuek; gorputz-barrunbe nagusia hemozele izeneko|
|odolez beteriko gunea da, zirkulazio-aparatu ireki batekin erlazionatuta     |
|dagoena._____________________________________________________________________|

                        ****** Porifera phyluma ******
                    ****** (poriferoak edo belakiak) ******

Porifera phylumak (latinetik,
porus: poroa,ferre: eraman) belakiak besarkatzen ditu. Autore desberdinen
arabera, 5.500-9.000 espezie deskribatu dira, gehienak itsastar bentikoak,
nahiz eta gutxi batzuk dultzikolak diren. Belaki itsastarrak edozein
sakoneratan aurki daitezke, itsas bazter ez-kutsatuetan eta tropikoetako
arrezifeetan bereziki. Marearteko guneko belaki gehienak superfizie gogorretan
aurkitzen diren bitartean, belaki bentikoak, ostera, substratu bigunetan
aurkitzen dira batez ere. Habitatarekin erlazionatuta ere, belakiaren gorputz-
forma orokorrean aurki dazakegu beste desberdintasun bat; izatez, marearteko
belakiek zarakar-itxura edukitzen dute orokorrean, baina bentikoak bertikalki
garatzen dira, hau da, luzangak izaten dira orokorki, horrela sedimentuez
estalita gelditzea minimizatuz. Tamainaren aldetik, aldakorrak izaten dira,
handienak Karibeko arrezifeetan aurkitzen direlarik (2 m-rainoko altuera);
bestetik, ur sakonetako belakiak marearteko gunekoak baino handiagoak izaten
dira, eta kanpo-itxura nahiko uniformea edo simetrikoa edukitzen dute
orokorrean, ez baitute ur-korronte handirik jasan behar. Kolorazioari
dagokiola, oso aldakorrak izan daitezke, ia edozein kolore aurkez
dezaketelarik; hala ere, belaki asko bakterio edo alga unizelular sinbiontikoen
ostalariak dira, eta azken horiek izan daitezke kolorazioaren erantzuleak.

Fase helduetan, poriferoak animalia plurizelular sesilak dira, suspentsiboroak
edo iragazleak, eta
koanozitoizeneko zelula flagelodunak erabiltzen dituzte ur-korronteak
sortarazteko eta ura zirkularazteko ubide-sistema esklusibo batean zehar.
Porifera phyluma Parazoa gradu barruan sailkatu den metazooen phylum bakarra
da, hots, ez dute benetako hozi-geruza enbrionariorik aurkezten, eta beraz ez
dute benetako ehunik; antolakuntza-maila zelularra aurkezten dute. Horretaz
gain, belakien gorputzeko zelula gehienak totipotenteak dira, hau da, zelula
hauek mugikorrak izanik, euren forma eta funtzioa aldatzeko gai dira. Nahiz eta
belakiak animalia plurizelular eta orokorrean handiak diren, konplexutasun-
maila unizelularra edukiko balute bezala aritzen dira alde fisiologikotik. Alde
horretatik, beraien elikadura-estrategiak, zelulen antolakuntza, gas-trukea,
ugalketa eta inguruneko kinadekiko erantzunak protozooek dituztenekiko
antzekoak dira.

***** Sistematika *****
Lehenengo naturalistek landareen artean sailkatu zituzten belakiak, duten
izaera sesila eta forma asimetrikoa direla-eta. 1765. urtean, barneko ur-
korronteak deskribatu ziren, eta orduan animaliatzat jo zituzten.

Historikoki, poriferoen klaseak barne-eskeletoaren izaeraren arabera definitu
dira. Horrenbestez, oraintsu arte lau klase onartu dira: Calcarea,
Hexactinellida, Demospongiae eta Sclerospongiae. Azken klase honek, arroka
baten antzeko matrize solido eta kalkareoa ekoizten duten belakiak besarkatu
ditu, gutxi gorabehera 15 espezie inkludituz, baina azkenotan klase honen
espezieak Calcarea eta Demospongiae klaseetan birsailkatu dira. Demospongioen
klasea talderik dibertsoena da, gaurko espezie guztietatik %95a besarkatzen
duelarik.



 _____________________________________________________________________________
|                                  4. kutxa                                   |
|_______________________Porifera_phylumaren_ezaugarriak_______________________|
|   1. Metazooak, benetako organo edo ehunik gabekoak, gradu multizelular     |
|      primitibokoak.                                                         |
|   2. Helduak asimetrikoak dira edo azaleko simetria erradiatua aurkezten    |
|      dute.                                                                  |
|   3. Zelula totipotenteak dituzte.                                          |
|   4. Koanozito izeneko zelula flagelodunak aurkezten dituzte; koanozitoek   |
|      ur-sistema bat osatzen dute: ur-korronteak sortarazten dituzte ubide   |
|      eta ganbaretan zehar, eta iragazketaz arduratzen dira.                 |
|   5. Helduak sesil eta iragazleak dira; larbak bizimodu askekoak eta,       |
|      orokorrean, lezitotrofikoak.                                           |
|   6. Kanpo- eta barne-geruza zelularrek ez dute xafla basalik aurkezten,    |
|      demospongioen klaseko batzuetan izan ezik.                             |
|   7. Mesohilo izeneko geruza aurkezten dute kanpo- eta barne-geruza         |
|      zelularren artean; amebozitoak inkluditzen ditu beti eta, orokorrean,  |
|      elementu eskeletiko batzuk.                                            |
|   8. Egotekotan, elementu eskeletikoak karbonato kaltzikozkoak edo silize-  |
|      dioxidozkoak izan ohi dira (espikulak dituzten espezieetan), edota     |
|      kolageno-zuntzezkoak.                                                  |
|   9. Gehienak hermafroditikoak dira, eta ernalketa orokorrean gurutzatua eta|
|      barnekoa.                                                              |
|  10. Gehienak itsastarrak dira; gutxi batzuk ur gezatakoak.                 |
|_____________________________________________________________________________|

Belakien taxonomia tradizionala, espikula deritzen egitura eskeletikoen
morfologian oinarritu da, baina orain badakigu ezaugarri horrek ez daukala
balio taxonomikorik, eta beraz, horren gainean plazaraturiko sailkapen eta
hipotesi filogenetikoak okerrak direla. Hori dela-eta, une honetan hainbat datu
desberdin erabiltzen dira, hala nola, enbriologiko, biokimiko, zitologiko,
etab. Gainera, oso zaila izaten omen da espezie bakoitzaren mugarriak ezartzea.
Horrenbestez, poriferoen sailkapena eztabaidagarria da oso, are eta goi-maila
taxonomikoetan ere. Nolanahi, testu-liburu moderno gehienetan hiru klase
onartzen dira, nahiz eta beste proposamen batzuk ere egon.

Poriferaphyluma

Calcareaklasea
Belaki kalkareoak. Itsastarrak dira guztiak. Karbonato kaltzikozko espikulak
dauzkate, azikula-itxura (erradio bat) dutenak, edo hiru edo lau erradio; ez
dute mikrosklerarik aurkezten. Askon, sikon edo leukon eredukoak izan daitezke.
Adibideak:
Scypha(=Sycon),Leucosolenia, Grantia.

Hexactinellidaklasea
Belaki hexaktinelidoak edo belaki bitreoak. Itsastarrak dira guztiak, nagusiki
ur sakonetan bizi direlarik (200-2000 m). Espikula silizeoak dauzkate,
normalean sei erradiorekin, zeintzuak zentru batekiko angelu zuzenean kokatzen
baitira (egitura hexaktinala); batzuetan, espikulak lotu egin dira erretikulu
konplexu bat eratuz. Megasklerak eta mikrosklerak aurkezten dituzte beti.
Koanodermoa sintzitiala izaten da. Sikon edo leukon eredukoak izan daitezke.
Adibideak:
Euplectella,Hyalonema, Hexactinella.

Demospongiaeklasea
Demospongioak. Espikula silizeo ez-hexaktinelidoak dauzkate, hots, inoiz ez sei
erradiorekin, edo kolagenozko zuntzak (=espongina), edo egitura biak. Leukon
eredukoak dira. Gehienak itsastarrak dira, edozein sakoneratan aurki
daitezkeelarik; batzuk ur gezatakoak dira. Adibideak:
Spongia officinalis,Spongilla,Coelosphaera, Haliclona, Microciona.

***** Gorputzaren egitura orokorra *****

Belakiek, gainerako animaliekiko konparatuta, bi ezaugarri esklusibo aurkezten
dituzte, oso garrantzi handia eduki dutenak taldearen arrakasta ebolutiboan:
batetik, ur-sistema (bere koanozitoak barne), eta bestetik belakien zelulen
izaera totipotentea. Belakiek, tamainari zein formari dagokiela, oso
dibertsitate-maila altua aurkezten dute, banaka zein ebolutiboki, eta hau
aipaturiko ezaugarri bi horiekin dago erlazionatuta. Tamaina handitzeko,
gorputz-horma tolestu egin da modu desberdinez, gainazala emendatuz aldi
berean; gainera, habitataren arabera, hazkunde-patroiak aldakorrak izaten dira,
belakiaren forma orokorrean eragina edukirik. Aurreko guztiari lotzen badiogu
zelulen totipotentzia, hau da, beharrizanen arabera, zelulak formaz eta
funtzioz aldatzeko gai direla, orduan uler dezakegu nola dagoen konpentsatuta
bizidun hauetan, parte batean behintzat, ehun- eta organo-falta. Ur-sistemak
ura mugiarazten du gorputz osoan zehar, elikagaien harrapaketaren eta gas-
trukearen arduradunak diren zelulei hurbilduz. Modu berean, ur-korronteei esker
kanporatzen dira hondakinak eta gametoak.

Belakien kanpo-geruza
pinakodermoada, etapinakozitoizeneko zelulez osatuta dago. Barne-
geruzakoanodermoada, etakoanozitoizeneko zelula flagelodunez osatuta dago.
Geruza bakoitzak zelula-estratu sinplea baina trinkoa eratzen du. Geruza bi
horien arteanmesohiloizeneko geruza agertzen da, belaki handietan nahikoa lodia
izan daitekeena. Phylumaren izenak dioenez, belakien gorputzak poroak
daramatza. Orokorrean, badaude poro txiki asko uraren sarrerarako
(ostioloakedoporo dermalak, hurrenez hurren irekiunea zelula bakar batez edo
zelula batzuez inguratuta dagoenaren arabera) eta bat edo gutxi batzuk,
handiagoak, uraren irteerarako (oskuluak). Koanozitoen flageloek ur-korronteak
sortarazten dituzte; ura ostioloetatik edo poro dermaletatik sartu eta
oskulutik kanporatzen da.

Espezie batzuetan, kolageno-geruza sendo bat egon daiteke pinakodermoa estaliz
edo ordeztuz. Bestetik, pinakodermoa kanpo-geruza sinplea izan daiteke edo
barneratuta egon daiteke, koanozitorik ez daudeneko barne-guneak betez; barne-
guneetan agertzen diren pinakodermoaren zelulak
endopinakozitoakdenominatzen dira. Horretaz gain, koanodermoak ere geruza
sinple eta jarraitua era dezake edo tolestuta eta azpizatituta egon daiteke
modu desberdinez. Mesohiloa mesoglea koloidal azelularra da, eta bertan
kolageno-zuntzak, espikulak eta zelula-mota desberdinak aurkitzen dira; beraz,
izatez, mesenkimatikoa da mesohiloa. Aldakorra da lodierari dagokiola, baina,
edozelan ere, oso garrantzi handia du liseriketan, gametoen ekoizpenean,
eskeletoaren eraketan eta elikagai zein hondakinen garraioan; prozesu guzti
horiek zelula ameboideo bereziek (amebozitoek) burutzen dituzte. Amebozitoak
zelula totipotenteak dira, beharizanen arabera, bestelakatzen direnak, nahiz
eta batzuk modu itzulezin batez desberdintzatu, esate baterako ugalketan eta
eskeletoaren jariatzean aritzen direnak.

Hazkundean zehar, pinakodermo eta koanodermoaren lodiera zelula bakar baten
lodiera da. Mesohiloaren bolumena emendatzen den bitartean, geruza biak tolestu
egiten dira, eta horrela superfizie/bolumen erlazioa nahikoa handia izaten da,
elikagai eta hondakinen trukea maila egokian gerta dadin gorputzeko edozein
gunetan. Koanodermoak zelula-geruza bakar baten lodiera manten dezake
(antolakuntza
askonoideoaedoaskoneredua), edo tolestu egin daiteke
(antolakuntzasikonoideoaedosikoneredua), edo zatitu egin daiteke hainbat
ganbara flagelodun independente eratuz
(antolakuntzaleukonoideoaedoleukoneredua).

Antolakuntzaaskonoideoasinpleena da, eta eredu hau aurkezten duten belakiak
txikiak eta tutu-itxurakoak izaten dira. Simetria erradiala aurkezten duten
belaki kalkareo heldu batzuetan beha daiteke. Zelula-geruza meheek erdiko
barrunbe bat itxuratzen dute,atrioedoespongozeleizenekoa, oskulu bakar baten
bidez irekita dagoelarik kanpo-aldera. Belaki askonoideoetan, eta bai
sikonoideo sinpleenetan,porozitoderitzen eraztun-itxurako zelula
espezializatuak agertzen dira pinakodermoan. Garapen enbrionarioan zehar,
porozito bakoitza luzatu eta tolestu egiten da hodi zilindriko bihurtu arte.
Porozito bakoitzak pinakodermoa, mesohiloa eta koanodermoa zeharkatzen ditu
atrioraino heldu arte, non aldameneko bi koanozitoen artean irekitzen baita.
Porozitoak osatzen duen ubidearen kanpo-irekiuneaostioloaedoporo
inhalatzaileada, uzkurdurez ireki edo itxi egin daitekeena. Koanodermoa
koanozito-geruza sinple eta tolestubakoa da, atrio osoa estaltzen duena. Belaki
askonoideoetan, ur-fluxua hurrengo egituretan zehar mugitzen da:
ostioloaespongozeleaoskulua.

Pinakodermo eta koanodermoaren tolesturak antolakuntza
sikonoideoasortarazten du. Sikon eredua aurkezten duten belakietan
konplexutasun-maila desberdinak beha daitezke. Konplexutasuna emendatzen den
neurrian, mesohiloa loditu egiten da eta, horregatik, bi geruzaz osatuta
dagoela ematen du. Kanpo-guneak (kortexizenekoak), batzuetan, elementu
eskeletiko batzuk daramatza, zeintzuak mesohiloaren barne-aldean daudenekiko
desberdinak baitira. Kortexa aurkezten duten belakietan, poro inhalatzaileak
zelula batzuez estalita egoten dira, eta ez porozito bakar batez soilik;poro
dermalizenaz ezagutzen dira. Bestetik, koanozitoak espongozeleko ganbara edo
dibertikulu berezietara mugatuta daude, eta ganbara horiekkanal
erradial,ganbara flagelodunedokoanozito-ganbaraderitze. Hau da, belaki hauen
espongozelea ez dago koanozitoez estalita, “zelula epitelialez” baizik.
Koanozitoen ganbara bakoitzaapopiloizeneko irekiune zabal baten bidez irekitzen
da espongozelerantz. Kortex lodia duten belaki sikonoideoekkanal
inhalatzaileakedokanalinkurrenteakaurkezten dituzte, zeintzuak poro
dermaletatik koanozitoen ganbaretara baitoaz, mesohiloan zehar. Koanozito-
ganbaretara irekitzen diren kanal inhalatzaileen irekiuneakprosopiloakdira.
Beraz, sikon eredua aurkezten duten belakietan, ur-fluxua hurrengo egituretan
zehar mugitzen da: poro dermalakanal inhalatzaileaprosopiloakoanozito-
ganbaraapopiloaespongozeleaoskulua. Belaki kalkareo askok sikon eredua
aurkezten dute. Nahiz eta belaki hauen simetriak erradiala dirudien, itxura hau
soilik azalekoa da; izatez, asimetrikoak dira beraien barne-erakuntza konplexua
kontuan hartuta.

Antolakuntzaleukonoideoakoanodermoa tolestuz eta, aldi berean, mesohiloa
gehiago lodituz gehiagoaren ondorioztatu da. Halaber, gainazal flagelodunak
zatitu egiten dira, koanozito-ganbara obalatu eta elkarrekiko independenteak
eratuz. Antolakuntza leukonoideoan koanozito-ganbaren kopurua emendatu egiten
da, baina ganbarak txikiagoak izaten dira, mesohiloaren gunean mordo-modura
agertuz. Espongozelea
kanal exhalatzaileedokanalexkurrentebatzuetara mugatuta dago, zeintzuek ura
koanozito-ganbaretatik oskulura eramaten baitute. Beraz, ur-fluxua hurrengo
egituretan zehar igarotzen da: poro dermalakanal
inhalatzaileaprosopiloakoanozitoen ganbaraapopiloakanal
exhalatzaileaoskulua. Leukon eredua konplexuena da, eta belakien tamainaren
emendioa posibilitatzen du. Orokorrean, kolonia handiak eratzen dituzte, ale
bakoitzak bere oskulua daramalarik. Belaki kalkareo gehienetan eta demospongio
guztietan beha daiteke antolakuntza leukonoideoa.

Ur-fluxuaren abiadura ez da uniformea izaten sistema akuiferoaren alde
guztietan. Funtzionalki, oso garrantzi handia du koanodermoan zehar pasatzen
den ura poliki mugitzeak, uraren eta koanozitoen arteko trukeak gerta daitezen.
Ur-fluxuaren abiaduran gertatzen diren aldaketak, ur-sistemako ubideen diametro
totalen menpe daude. Horrela, ubideen diametro osoa emendatzen denean, ur-
abiadura gutxitu egiten da; beraz, ur-abiadura minimoa izaten da koanodermoan
zehar pasatzen denean. Gainera, oskuluetatik irteten den ura nahiko urrun
egotzi behar da, belakian berriro sartzea ekiditeko. Korronte-guneetan edo
marearteko aldeetan bizi diren belakietarako, berriz sartze posible honek ez du
inolako arazorik ekartzen, baina ur lasaietako belakiek oskuluetatik irteten
den ur-fluxuaren abiadura handia mantendu behar dute, ur erabilia berriro ez
hartzeko korronte inhalatzaileen bidez. Belaki horietan, poro inhalatzaile
guztien diametro osoa koanozito-ganbarenena baino askoz txikiagoa da, eta
oskuluen diametro osoa poro inhalatzaileen diametro osoa baino txikiagoa izaten
da.
Aipaturiko hiru eredu hauek ur-sistemaren konplexutasunaren eta
eraginkortasunaren emendioa erakusten dute, baina ez sekuentzia ebolutiboa edo
garapen-sekuentzia. Batetik, antolakuntza askonoideoa primitiboena denaren
aldeko frogarik ez dago. Bestetik, belakien lerro ebolutibo guztiek ez dituzte
igaro hiru konplexutasun-maila hauek beraien eboluzioan zehar, eta ez ere
belaki bakoitzak bere garapenean zehar. Horretaz gain, aipatu behar da sarritan
aurki daitezkeela tarteko konplexutasuneko ereduak hiru antolakuntza-mota
horien artean. Hala ere, gaurko poriferoetatik, belaki kalkareoak jotzen dira
primitiboentzat, eta soilik beraietan agertzen dira askon eta sikon ereduak.
Leukon eredua aurkezten duten gainerako belaki kalkareoek ez dute pasatzen
askon eta sikon estadioetatik beraien garapenean zehar.
***** Zelula-motak *****

Badakigunez, belakiek ez dute ehunik aurkezten eta, hori dela-eta, oso
garrantzi handia eduki dute zelulen deskribapenak eta zelulen sailkapenak
phylum honen sistematikan. Egia esan, nahiko zaila izaten da zelula-mota
desberdinak sailkatzea, batez ere kontuan hartuta zelulek duten izaera
totipotentea, eta bai mota desberdin asko daudela, ikerketa histokimiko eta
ultraestruktural modernoek agerian utzi dutenez.
**** Gainazalak estaltzen dituzten zelulak ****
Pinakodermoak geruza jarraitua eratzen du belakien kanpo-gainazalean, eta kanal
inhalatzaile eta exhalatzaile guztiak estaltzen ditu ere. Pinakodermoa osatzen
dutenpinakozitoaklauak izaten dira orokorrean, eta elkarrekin inbrikatuta
egoten dira. Ubideak estaltzen dituzten barne-pinakozitoak (endopinakozitoak)
fusiformeagoak izaten dira. Substratuari lotzen diren pinakozito basalak
(basopinakozitoak) T-itxurakoak izaten dira, eta substratuari lotzeko
polisakarido eta kolagenozko konposatu bat jariatzen dute. Ur gezatako
belakietan, basopinakozitoak elikaduraz eta osmorregulazioaz arduratzen dira
ere.
Porozitoakpinakodermoko zelula zilindrikoak dira, ostioloak eratzen dituztenak.
Uzkurgarriak direnez, poroa ireki edo itxi dezakete, horrela ostioloen
diametroa erregulatuz. Hala ere, ez da ezagutzen uzkurketarako mekanismoa,
zeren ez baita mikrozuntzeskarik aurkitu.
Koanozitoakkoanodermoa osatzen duten zelula flagelodunak dira, ur-sistema
zeharkatzen duten ur-korronteak sortarazten dituztenak. Flageloen astinketak ez
dira sinkronikoak, koanozito-ganbara zehatz baten barruan ere ez. Baina
koanozitoen flageloak apopiloetarantz abiatuta daude, halatan non astinketa
basetik erpinerantz burutzen den, eta horrela ura prosopiloetan zehar
erakartzen da koanozito-ganbararaino, eta gero, koanodermoa bainatu ondoren,
apopiloan zehar abiatzen da atriorantz edo kanal exhalatzaile baterantz.
Koanozitoekkoilarederitzon egitura daukate flageloa inguratuz. Mikroskopio
elektronikoaren bidez, koilarea mikrobiloez osatuta dagoela ikusi da,
mikrobiloak mikrozuntzeska-sistema baten bidez lotuta egonik. Horrela,
koilareak iragazketarako balio du, uretan dauden janari-kiziak hartuz eta
autespena eginez. Flageloaren mugimenduak koilarean zehar bultzatzen du ura,
koilarearen erpineko irekiunerantz eramanez. Tamaina dela-eta koilare barrura
sartu ezin diren janari-kiziak, jariatzen den mukusean harrapatuta geratzen
dira, eta hor koanozitoaren gorputz zelularrak fagozitatuko ditu. Janari-kiziak
koanozitoek liseritzen dituzte partzialki, eta geroarkeozitoizeneko zeluletara
pasatzen dira liseriketa osoa burutzeko.

    * Eskeletoa jariatzen duten zelulak
Mesohiloan hainbat motatako amebozitoak aurki daitezke, eta horietariko batzuek
belakien eskeletoaren elementu desberdinak jariatzen dituzte. Belaki
gehienetan, euskarri-armazoia kolagenozko zuntzen sareak eratzen du, eta
substantzia hori jariatzen duten zelulak kolenozito, lofozito eta espongozito
izenez ezagunak dira. Kolenozitoak pinakozitoak bezalakoak dira morfologikoki,
baina lofozitoak mugikorrak dira eta beti kolageno-“buztana” daramate atzean.
Zelula-mota bi horien funtzioa kolagenozko zuntzen jariapena da; zuntzak
zelulen artean sakabanatuta kokatzen dira ia belaki guztietan. Espongozitoek,
bestetik, espongina izeneko kolagenozko euskarri-zuntzak ekoizten dituzte;
taldeka aritzen dira eta beti espikula baten inguruan edo espongina-zuntz baten
inguruan aurkitzen dira.
Esklerozitoek espikula kalkareo eta silizezkoak jariatzen dituzte, eta behin
espikula jariatu eta gero desintegratu egiten dira.

    * Zelula uzkurgarriak
Zelula uzkurgarriak miozitoak dira, mesohiloan agertzen direlarik. Orokorrean
fusiformeak dira eta oskuluaren eta kanalen inguruan kontzentrikoki kokatzen
dira. Zitoplasman mikrotubulu eta miozuntzeska asko dauzkate, eta beraien
parakera dela-eta, autore batzuek beste ornogabeen zelula muskularrekiko
homologoak direla iradoki dute.

    * Beste zelula batzuk
Arkeozitoakzelula ameboideo eta mugikorrak dira, desberdintzatzeko gai direnak,
eta bai beste edozein motatako zelulak ekoizteko ere. Arkeozitoen funtzioak
elikagaien liseriketa eta garraioarekin erlazionatuta daude. Liseri-entzima
batzuk dauzkate eta koanozitoek fagozitatzen duten materiala har dezakete.
Gainera, zuzenean fagozitatzen dute pinakodermoko ur-kanaletan dagoen
materiala. Belakien makrofagorik garrantzitsuenak izanda, zeregin digestiboak,
garraioa eta eskrezio-funtzioak burutzen dituzte. Bestetik, izaera totipotente
handiena daukatenez, arkeozitoek garapen-prozesuan eta ugalketa asexualean
hartzen dute parte.
Esferulozitoakzelula handiak dira, mesohiloan aurkitzen direnak eta substantzia
kimiko desberdinak metatzen dituztenak.
Beste zelula-mota batzuk ere identifikatu dira, baina soilik morfologikoki,
hots, momentuz ez dago argi zein izan daitekeen duten funtzioa.

***** Zelulen agregazioa *****

Belakien zelulak disoziatzen badira mekanikoki, agregatzeko gai dira belaki
guztiz funtzionala eratuz. Prozesua XIX. mendearen amaieran deskribatu
zen;enbriogenesi somatikoderitzo, eta egituren eta zelulen funtzioen
berrantolakuntza suposatzen du. Are gehiago, bi belaki-espezie desberdinetako
zelula-suspentsioa egiten bada, espezie bakoitzeko zelulek berreraikitzen dute
norberaren espezieko ale bat; beraz, errekonozitzeko ahalmena ere badaukate.

***** Euskarria *****

Eskeletoak euskarria ematen die belakiei, eta gainera ganbara eta kanalen
itxiera ekiditeko balio du. Belakien elementu eskeletikoak bi motatakoak dira,
organikoa edo ez-organikoa.
Lehena kolagenozkoa da eta bigarrena silizezkoa edo kalkareoa izan daiteke.

Kolagenoa ornogabeen proteina estruktural ugariena da, metazoo guztien ehun
konektiboetan aurkezten delarik. Belakietan, kolagenoa zuntz barreiatu gisa
ager daiteke matrize interzelularrean, edota
esponginaizeneko egitura antolatu gisa mesohiloan. Zuntz barreiatuak belaki
guztietan agertzen dira, baina espongina soilik Demospongiae klaseko
belakietan.

Eskeleto ez-organikoa, bestetik, belaki guztietan agertzen da, Demospongiae
klaseko espezie batzuetan izan ezik. Hain zuzen, hauexek dira bainurako
erabiltzen diren belakiak, nahiz eta gaur-gaurkoz gehien erabiltzen direnak
sintetikoak izan. Ikusi dugunez, mesohiloan dauden esklerozitoek jariatzen
dituzte belakien espikulak. Zelula horiek kaltzio edo silikatoa metatzen dute,
eta gero modu antolatuan depositatzen dute. Batzuetan, esklerozitoek espikula
bana eratzen dute, baina beste kasu batzuetan esklerozito batzuk aritzen dira
modu koordinatu batez espikula bat eratzeko.

Espikulen morfologiari garrantzi taxonomiko handia eman zaio, eta nomenklatura
berezia erabili da egitura eskeletiko hauek sailkatzeko. Tamainaren arabera,
espikula mikrosklerak eta espikula megasklerak bereiz daitezke. Lehenak txikiak
dira eta sendotze-modura erabiltzen dira; bigarrenak espikula estruktural
handiak dira. Belaki demospongio eta hexaktinelidoetan, mota biko espikulak
agertzen dira, baina belaki kalkareoetan soilik megasklerak. Beste alde
batetik, ardatz-kopuruaren arabera sailka daitezke espikulak (-axonaatzizkia
erabiliz, esate baterako, monaxona, triaxona) eta erradio-kopuruaren arabera (-
aktinoatzizkia erabiliz, esate baterako monaktinoa, hexaktinoa, tetraktinoa).
Horretaz gain, badago oso nomenklatura konplexua espikulen forma eta apainketak
zehazteko.
***** Elikadura, eskrezioa eta gas-trukea *****

Metazoo gehienetan gertatzen denaren kontrara, belakien liseriketa
intrazelularra da, eta beraz, elikagaien harrapaketarako fagozitosia eta
pinozitosia erabiltzen dute. Ur-sistemari esker, belakiek kanpoko ura
higiarazten dute, eta berarekin batera, kizi mikroskopikoak ere, beraien
gorputz osoa zeharkatzearren. Kizi horien tamainaren hautespena egiteko, ur-
sistemaren aldeek bahe gisa bat itxuratu dute, halatan non, kanpotik
barruraino, bahe horien begi-tamaina txikiagotuz baitoa (ostiolo edo poro
dermalakkanal inhalatzaileakprosopiloakkoanozitoen mikrobiloakkoilarearen
muki-erretikulua). Irekiune inhalatzaileen diametro maximoa 50m-koa da; beraz,
tamaina handiagoa duten kiziek ezin dute ur-sistemara sartu. Arkeozito
mugikorrak kanal inhalatzaileen gainazaleraino desplazatzen dira, eta,
fagozitosi bidez, 2m-tik 5m-rako tamaina duten kiziak harrapa ditzakete
(bakterioak, protisto txikiak, alga unizelularrak, partikula organikoak...).
Ura koanodermo gainetik pasatzen denean, korronteak sortzen dira koanozitoen
koilareen inguruan. Ura mikrobiloen artean pasatzen da, koilarearen barne-
gunera sartu, eta gero irekiune apikaletik irten. Kizien tamaina 0.1m-tik
1.5m-rainoko bada (adibidez, bakterioak eta partikula organiko handiak),
orduan koilarean dauden mikrobiloen arteko muki-erretikuluan itsatsiko dira.
Koilarearen oszilazioak direla-eta, itsatsiriko kiziak koanozitoaren gorputz
zelularreraino iristen dira, fagozitosi edo pinozitosi bidez barneratuz
azkenik.

Arkeozitoek fagozitatzen dituzten janari-kizien liseriketa, harrapaketa-unean
eratzen den bakuolo baten barruan burutzen da. Kiziak koanozitoek harrapatzen
badituzte, orduan, beraietan soilik liseriketa partziala burutzen da, zeren
koanozitoak mesohiloko arkeozito bati (edo beste mota bateko amebozito bati)
pasatzen baitizkio partikulak liseriketa amaitzeko. Kasu bietan, mesohiloko
amebozitoen mugikortasunak elikagaien garraioa bermatzen du belakiaren gorputz
osoan zehar.

Poriferoak animalia iragazleak dira definizioz. Hala ere, Cladorhizidae
familiako demospongioak karniboro makrofagoak dira: ur-sistemaren koanozitoak
galdu dituzte, eta kizki-itxurako espikulak erabiliz, harrapakin txikiak
atxikitzen dituzte; espikula horiek garro-itxurako egitura batzuetatik irteten
dira. Atzematuriko harrapakinak amebozito mugikorrek inguratzen dituzte,
elikagaien liseriketa eta xurgapena burutuz.

Eskrezioaren hondakinak amoniako modura askatzen dira. Bai amoniakoaren
askapena eta bai gas-trukea ere difusio sinplez burutzen dira, batez ere
koanodermoan zehar. Gorputzaren tolesturak gehi ur-sistemaren presentziak
ekiditen dute tamainaren emendioak ondorioztatzen duen superfizie/bolumen
arazoa. Hala ere, belakien antolakuntza-eredua ez da eraginkorra izaten
difusio-distantziak 1mm baino handiagoak baldin badira, zeren difusio bidezko
gas-trukea txikiegi bihurtzen baita distantzia horretatik gora. Ur gezatako
belakietan, ur-soberakina eliminatzen duten bakuolo uzkurgarriak behatu dira,
osmorregulazioan aritzen direnak beraz.

*** Belakien iharduerak ***

Ez da frogatu belakiek neuronarik edo sentimen-organo diferentziaturik
daukatenik. Hala ere, belakiak kanpo-kinadei erantzuteko gai dira, ostiolo edo
oskuluak itxiz, kanaleak mehartuz, ur-fluxuaren norabidea inbertituz eta
koanozito-ganbararen egitura aldatuz. Ekintza hauen ondorio arrunta, ur-
sisteman zeharreko ur-fluxuaren murrizketa edo etena da. Esate baterako, uretan
esekiriko kiziak oso handiak badira edo larregi badaude, belakiek irekiune
inhalatzaileak ixten dituzte, eta koanozitoen flageloen mugimenduak geldiarazi.
Kinada fisiko zuzenek erantzun berbera eragiten dute.

Bestetik, belakien jarduera-maila faktore endogeno batzuen menpe dago. Esate
baterako, garapenaren fase zehatz batean, kanal eta ganbaren berrantolakuntza
gertatzen da, eta orduan jarduera-maila zein ponpaketa-erritmoa drastikoki
murritzen dira. Gauza bera gertatzen da ugalaldian, zeren, gero ikusiko
dugunez, koanozitoak lanpetuta baitaude ugal prozesuetan.

Antza denez, kinaden eta erantzunen hedapena kitzikatze mekaniko sinplez
gertatzen da zelula batetik aldameneko zeluletaraino, eta bai ere zitoplasmaren
sentikortasun orokorrarekin erlazionaturiko mezulari kimiko batzuen difusioz.

*** Ugalketa eta garapena ***

Dirudienez, belaki guztiak sexualki ugaltzeko gai dira, eta, halaber, oso
arrunta izaten da ugalketa asexuala. Hala ere, belakiek gonada morfologikorik
ez dutenez, ugal prozesuak ez dira guztiz ezagunak.

    * Ugalketa asexuala

Hasteko, esan behar da belakiekbirsorkuntzarako oso ahalmen handia daukatela,
hau da, gorputzeko zati batetik abiatuta ale berri guztiz bideragarria
sortzeko. Hau da, belakiekfisioaaurkezten dute. Bestetik, ugalketa asexuala
gemulazioz eta gemazioz gerta daiteke.
Gemulazioaur gezatako hainbat belakitan gertatzen da. Prozesu honen
bidez,gemulaizeneko egitura esferiko txikiak eratzen dira, oso jarkikorrak
direnak kanpo-baldintza desfaboragarrien aurrean, batez ere tenperatura baxu
eta hezetasun-falta. Gemulak belakiaren barruan eratzen dira, mesohiloan hain
zuzen. Negua hurbiltzen denean, mesohiloan arkeozitoen multzoak eratzen dira,
zeintzuak ugaltzen hasten baitira mitosi arinen bidez;trofozitoizeneko “zelula
hornitzaile” batzuk arkeozitoen multzoetara abiatzen dira eta fagozitatuak
izaten dira, eta, ondorioz, elikagaiez beteriko arkeozitoen multzoak sortzen
dira. Multzo horiek silizezko mikrosklerak dituen kolageno-geruza dentso batez
inguratuta gelditzen dira, salbu etamikropiloizeneko aldean, non soilik
espongina aurkitzen baita. Guztiz eratuta egon eta gero, gemula hibernazioan
sartzen da, gurasoa hiltzen den bitartean. Kanpo-baldintzak onera aldatzen
direnean, mikropiloa ireki egiten da eta arkeozito-saldo bat irteten hasten da;
arkeozito horiek substratura heltzen dira eta belakiaren bilbea eraikitzen
hasten dira. Gero, gemulatik bigarren arkeozito-saldoa irteten da, bilbe hori
kolonizatzen duena. Bitartean, arkeozitoak diferentziatuz joaten dira belaki
helduak dituen mota guztietako zelulak agertu arte.

Gemazioanahikoa arrunta izaten da belaki itsastarren artean. Orokorrean, gemak
belakiaren gorputz-azalean eratzen dira, luzakin txikien antzera. Belakitik
askatu ondoren, korronteek garraia ditzakete substratuan finkatu baino lehen.
Azkenean, gemak ale berria eratuko du.

    * Ugalketa sexuala

Belaki gehienak hermafroditiko sekuentzialak dira, hau da, ale berean gameto ar
eta emeak ekoizten dira, baina ez aldi berean (proterandria –lehenago gameto
arrak ekoizten dira- eta proteroginia –lehenago gameto emeak- behatu dira).
Espezie batzuetan, aleak eme-modura edo ar-modura aritzen dira beraien bizitza
osoan zehar, eta beste espezie askotan, ale batzuk sexuz bereiziak diren
bitartean, beste batzuk hermafroditikoak dira. Edozelan ere, beti ernalketa
gurutzatua gertatzen bide da.

Ez da guztiz ezaguna belakien garapen enbrionarioa; hala ere, hainbat
orokortasun aipa daitezke. Bestetik, aipatu behar da belakiek gainerako
animalia-talde gehienek baino aldaketa gehiago erakusten dituztela garapen
enbrionarioan; beraz, ondoren aurkituko duzuna oso sinplifikatuta dago.

Espermatozoideak koanozitoetatik eratzen dira, eta obuluak koanozito edo
arkeozitoetatik. Espermatozoide eta obulu helduak uretara askatzen dira ur-
sisteman zehar; belaki batzuetan oso deigarria da espermatozoideen askapena
oskuluetatik. Askapena sinkronikoa izan daiteke populazio osorako edo ale
batzuetara mugatuta egon daiteke. Orokorrean, ernalketa uretan gertatzen da eta
larba planktonikoak eratzen dira. Hala ere, badaude belaki batzuk bibiparoak
direnak, eta beraz, esperma beste ale batek hartzen du kanal-sistemaren bidez.
Espezie batzuetan behintzat, koanozitoek “fagozitatzen” dituzte
espermatozoideak eta mesohiloan zehar obuluetaraino garraiatzen dituzte, hori
baino lehen koanozitoak koilarea eta flageloa galduz eta zelula ameboideo
bihurtuz. Koanozito mugikor horrizelula
garraiatzailea,forozitoaedotransferentzia-koanozitoaesaten zaio. Dudarik gabe,
belakien koanozitoek beste belaki eta ornogabe batzuen espermatozoideak
fagozitatu eta liseritzen dituzte, baina beste modu batez aritzen dira espezie
bereko espermatozoideekin topo egitean; badaukate nolabaiteko ezagutze-
mekanismoa, baina ezezaguna da oraindik.
Espezie bibiparoetan, enbrioiak larba igerilari heldu modura askatzen dira.
Lezitotrofikoak dira. Kanporatzeko korronte exhalatzaileak erabiltzen dira, edo
gurasoaren gorputz-horma apurtuz gerta daiteke. Orokorrean, marearteko belakiek
larba planktonikoak eratzen dituzte, zeintzuek igeri egiten baitute ordu edo
egun batzuetan substratuari lotu baino lehen. Ostera, alde submarealeko
belakien larbak berehala finkatzen dira substratuan.

Belakietan hiru mota nagusiko larbak deskribatu dira:
zeloblastula larba,parenkimula larbaetaanfiblastula larba.

Belaki gehienek enbrioiak inkubatu egiten dituzte estadio berantiar batera
arte,
parenkimulaaskatuz. Parenkimulak zelula flagelodunez osatutako kanpo-geruza
dauka, barruan zelula batzuez eta matrize gelatinakaraz osatutako mesohilo-
antzeko zerbait egonik. Larba horrek oso bizitza planktoniko laburra dauka,
orokorrean egun gutxi batzuk besterik ez. Larba finkatu eta gero, kanpoko
zelula flagelodunak desagertu eta koanozitoak agertzen dira barruan,
koanodermoa eratuz. Badaude hipotesi bi prozesu hau azaltzeko. Hipotesi
zaharraren arabera, inbertsio-prozesua gertatzen da, alegia, kanpoko zelulek
flageloa galtzen dute, barnerantz migratu eta flageloa berriro eratzen dute.
Bigarren hipotesiaren arabera, kanpoko zelula flagelodunak fagozitatuak izaten
dira metamorfosi larbarioan zehar, eta barruko koanozitoak arkeozitoetatik
sortzen dira. Bigarren hipotesi hau da onartuena gaur egun. Edozelan ere,
finkapenaren ostean gertatzen den metamorfosiaren ondorioz,erragonizeneko
belaki leukonoideo txikia sortzen da.

Belaki kalkareoek eta demospongio gutxi batzuek, bizitza askeko larba igerilari
modura askatzen dituzte enbrioiak,
zeloblastulamodura hain zuzen. Larba hauek garapen-prozesu desberdin bi jasan
ditzakete. Kasurik sinpleenetan, kanpoko zelula flagelodunak barnerantz
migratzen dira, flageloak galduta; geroago zelula horiek flageloa
berreskuratzen dute, koanozito bihurtuz. Garapen-prozesu konplexuagoaren
kasuan, benetako metazooen makromero eta mikromero antzeko zelulak sortzen
dira. 16 blastomeroetako enbrioi hutsean, badaude 8 zelula handi eta borobil
mutur batean (“makromeroak”) eta beste 8 zelula txikiago beste muturrean
(“mikromeroak”). Zelula handiagoek pinakodermoa eta mesohiloa sortuko dute, eta
txikiagoek koanodermoa. Mikromeroek zatiketa arin asko jasaten dituzte eta
flageloa sortzen dute, enbrioiaren barrunbeari begira dagoena. Bestetik,
makromeroak ez dira zatitzen denbora-tarte batean, eta ez dute inoiz flagelorik
garatzen; makromeroen erdian eta kanporantz irekita poro bat dago. Fase
honetako estadioaestomoblastulaizenaz ezagutzen da. Belaki helduaren barruan
dagoen bitartean, estomoblastula elikagaiez joriak diren amebozitoez elikatzen
da. Geroinbertsio-prozesuagertatzen da: estomoblastulak buelta ematen du poroan
zehar, halatan non barnerantz orientaturiko flageloak kanporantz paratzen
baitira, iruntzitara, horrelaanfiblastula estadioasortuz.Hutsa eta flageloduna
da fase honetako larba, eta belaki heldutik ateratzen da. Fase igerilari askea
igaro eta gero, anfiblastula finkatu egiten da mutur flagelodun gainean.
Metamorfosian zehar, makromeroak oso arin proliferatzen dira pinakodermoa
eratzeko, zeinak hemisferio flagelodun osoa estalduko baitu. Zelula
flagelodunak inbaginatu egiten dira, koanozito bihurtuko diren zelula horiek
estaltzen duten ganbara bat eratzeko. Gero oskulua sortuko da, eta orduan
belaki leukonoideo txiki hau funtzionala izango da. Hasierako estadio
horriolintoesaten zaio. Olintoa, garapen osoa bete ondoren, belaki heldu
bihurtuko da, askon, sikon edo leukon eredukoa.


*** Filogenia ***

Poriferoak oso goiz sortu ziren eboluzioaren ibilbidean, Prekanbriarrean hain
zuzen. Argi dagoenez, belakiek duten antolakuntza-eredua guztiz berezia izateaz
gain, esklusiboa da. Baieztapen hau, gogora dezakezunez, hurrengo ezaugarri
hauetan dago oinarrituta: ur-sistemaren egitura, zelulen totipotentzia,
ugalketan duten malgutasuna, eta benetako ehunen, organoen, gorputz-
polaritatearen eta xafla basalaren eza. Ezaugarri horietaz gain, ikusi dugunez,
belakiek zelula flagelodunak aurkezten dituzte, zeintzuek izugarrizko
garrantzia baitute bizidun hauen biologian.Hori guztia dela-eta, belakiak
protisto-antzeko arbaso batetik zuzenean sortu zirela proposatu da. Aipatu
behar da, izatez, hainbat aldetatik belakiek antzekotasun gehiago aurkezten
bide dituztela protistoekin metazooekin baino, esate baterako, oraintxe
aipaturiko zelulen totipotentzia, eskreziorako, gas-trukerako eta
osmorregulaziorako estrategiak, zelula flagelodunekiko duten menpekotasuna eta
liseriketa guztiz intrazelularra. Gainera, belakiak gainerako metazooetatik
guztiz independenteak direla ematen du, ur-sistema esklusiboaren presentzia
kontuan hartuz. Beraz, organismo unizelular eta plurizelularren arteko
trantsizioa konprenitzen laguntzen gaitu belakien antolakuntza-graduak.

Gaur eguneko iritziaren arabera, belakiak arbaso protisto flagelatuetatik
abiatuta sortu ziren (autoreen arabera, protozoo koanoflagelatuetatik edo
protozoo flagelatu igerilari kolonialetatik). Mesohiloaren jatorri ebolutiboa,
kanpoko zelula batzuen barneratzean gertatu bide zen, gaurko belaki askoren
garapen enbrionarioan gertatzen den legez. Seguraski, lehen belakiek bizimodu
bentikoa eskuratu zuten, eta honek gorputz-tamainaren emendioa faboratu zuen.
Emendio honek, superfizie/bolumen proportzioarekin erlazionaturiko arazoa
ekarri zuen, sikon eta leukon ereduen agerpen eta bilakaerarekin ezabatu zena.
Gainerako animaliekin konparatuta, belakiek oso modu desberdin batez konpondu
dituzte biziraupenerako arazoak, eta horregatik, beste metazooekin erkatuz, oso
talde diferente osatzen dute. Izatez, belakiek ere plurizelularitatea eta bai
gorputz-tamaina handia lortu dute eboluzioan zehar, baina gainerako animalietan
agertzen diren orri enbrionarioak eta ehun tipikoak garatu gabe, nerbio-
koordinaziorik gabe, liseriketa estrazelularrik gabe eta ugal egitura
diferentziaturik gabe. Ezaugarri hauek guztiek eta bai gainerakoek, belakiak
metazooen kladogenesian oso goiz bereizi zirela iradokitzen dute, edo, beste
hitz batez esanda, belakiak, gainerako metazoo guztiak sortuko zituen adar
nagusian agerturiko adar dibergente goiztiar batekoak direla. Bestetik, nahiz
eta nahikoa arrakasta ebolutiboa eduki duten (milaka espezie dira eta habitat
desberdin asko kolonizatu dituzte), belakien lerro ebolutiboa, dirudienez, bide
itxia izan da; estasigenesian dagoen taldetzat kontsidera daiteke.
Knidarioak eta ktenoforoak.


Cnidaria phyluma (knidarioak)

Cnidaria phyluma oso dibertsoa da, koralak, itsas anemonak, marmokak,
laborategi-ikerketarako erabiltzen den Hydra, landare-itxurako hidroideoak, eta
abar besarkatuz; Prekanbrikoan sortu zen. Gutxi gorabehera 9.000 espezie bizi
deskribatu dira.

Knidarioetan ikusten den eraniztasuna, beraien bizimoduaren aspektu biren
ondorioa da. Lehena koloniak eratzeko joera da, ugalketa asexualaren bidez;
koloniek tamainu handiak eta forma ugari lor ditzakete, ale bakar batek lortzen
ez duena. Bigarren aspektua metagenesia da, hau da, bizi-zikloan zehar
belaunaldi sexualak belaunaldi asexualekin txandakatzen dira: orokorrean,
polipoak marmokak sortuko ditu asexualki eta marmokak polipoak sexualki; modu
horretan, knidario helduek bi morfologia guztiz desberdinak eduki ditzakete.
Fenomeno hori belaunaldien txandaketa izenaz ezagutzen da ere, eta garrantzi
handia eduki du taldearen eboluzioan.

Knidario gehienak itsastarrak dira, nahiz eta talde gutxi batzuk dultzikolak
izan. Sesilak (polipoak) edo planktonikoak (marmokak) izan daitezke.
Karniboroak dira gehienak, batik bat krustazeo txikiez (zooplanktonez)
elikatuz, batzuk suspentsiboroak izanik. Bestalde, espezie askotan erlazio
sinbiotikoak behatu dira alga intrazelularrekin, zeintzuetatik elikagaiak
lortzen baitituzte.

Tamainuari dagokiola, polipo eta marmoka batzuk mikroskopikoak diren bitartean,
beste marmoka batzuk 2 m-koak izan daitezke, beraien garroak 25 m-koak izanik.
Koloniek, noski, oso tamainu handia lor dezakete.

Nahiz eta knidario askok garrantzi ekonomiko gutxi duten, koral-arrezifeak
salbuespen dira. Alde batetik, koral-arrezifeekin asoziatutako arrainek eta
beste animalia batzuek elikagai asko hornitzen diote gizakiari. Bestetik,
turismoari begira, garrantzia dute ere bai. Korala, bitxiak eta apaindurak
egiteko erabiltzen da, eta koralezko arrokak eraikintzarako.


Historia taxonomikoa eta sailkapena

Belakiekin gertatu zen legez, knidarioen izaera eztabaidatua izan da luzaro.
ARISTOTELESek marmokei “Acalephae” eta polipoei “Cnidae” izenak eman zizkien,
izen biren esangura “asuna” izanik. Errenaisantzan (XV-XVI mendeetan) landareak
zirela usten zuten, XVIII. mende arte animaliak zirela ez zelarik onartu. XIX.
mendeko naturalistek belakiekin batera sailkatu zituzten LINNAEUSen “Zoophytes”
izeneko talde barruan, landare eta animalien artean kokatuta zegoena. LAMARCKek
“Radiata” taldea proposatu zuen marmoka-itxurako knidarioak, ktenoforoak eta
ekinodermatuak besarkatzeko. XIX. mendean ere, SARS naturalistak frogatu zuen
polipoak eta marmokak animalia-talde bereko forma desberdinak direla. Beste
naturalista batek, LEUCKARTek, “Radiata” taldea bi taldetan banandu zuen, alde
batetik Porifera/ Cnidaria/Ctenophora eta bestetik Echinodermata. Lehenari
“Coelenterata” izena eman zion (grekeratik, koilos: barrunbea, enteron:
hestea), taldearen gorputz- barrunbe bakarra “hestea” dela azaltzeko. Azkenik,
XIX. mendeko bukaeran beste naturalista batek aldendu zituen zelenteratuen
barruan zeuden hiru taldeak, bakoitzari phylum-kategoria emanez. Edozein
kasutan, textu-liburu batzuetan oraindik erabiltzen da zelenteratu izena,
knidarioak eta ktenoforoak besarkatzeko.

Knidarioen phylumean 4 klase onartzen dira egun: Hydrozoa, Anthozoa, Cubozoa
eta Scyphozoa.


Cnidaria phylumaren ezaugarriak

1- Metazoo diploblastikoak dira, hau da, soilik ektodermoa eta endodermoa
daukate. Bi geruza horien artean, ektodermotik datorren hirugarren geruza bat
dago, mesenkima izenekoa (edo mesoglea zelulez peitua bada). Gradu tisularreko
animaliak dira.
2- Primarioki simetria erradiatua dute, baina batzuetan eraldatua, simetria
birradial edo tetrarradial bihurtua. Ardatz oral/aborala aurkezten dute, zaku
eredukoak izanik.
3- Organulu erresumingarri edo itsaskor bereziak dauzkate, nematozisto
izenekoak, knidozito izeneko zelulen barruan daudelarik. Defentsabide edota
erasoetarako erabiltzen dira.
4- Gorputz-barrunbe bakarrabarrunbe gastrobaskularra edo zelenterona da,
endodermotik datorrelarik. Zaku-itxurakoa edo adarkatua izan daiteke, baina
irekiune bakarra du, zeina aho eta uzki gisa aritzen baita.
5- Ez dago bururik, nerbio-sistema zentralik, eta ez zirkulazio-, eskrezio- eta
gas-trukerako aparaturik ere.
6- Nerbio-sistema plexua da.
7- Muskulatura ektodermo eta endodermotik eratorritako zelula
epiteliomuskularrez osatuta dago (epidermian eta gastrodermian, hurrenez
hurren). Dauzkaten zelula muskularrak eumetazooetatik primitiboenak dira.
8- Belaunaldien txandaketa aurkezten dute, belaunaldi polipoideoa asexual eta
belaunaldi medusoideoa sexuala izanik. Edozein kasutan, oinarrizko eredu
honetaz gain aldaketa asko daude. Ugalketa asexuala gemazio bidez gertatzen da.
9- Planula larba daukate tipikoki.
10- Denak urtarrak dira, gehienak itsastarrak.


Gorputzaren egitura orokorra

Argi eta garbi knidarioak benetako metazooak dira, eta beraz, orain arte
aipatutako taldeekin konparatuz, aurrerapen nabariak aurkezten dituzte.
Edozelan ere, bi geruza enbrionario besterik ez daukate, ektodermoa eta
endodermoa, zeintzuek helduaren epidermia eta gastrodermia sortuko baitituzte
hurrenez hurren. Bi geruza horien artean dagoen mesoglea edo mesenkima
ektodermotik dator, eta ez ditu inoiz eratzen metazoo triploblastikoetan
agertzen diren organo konplexuak. Belakien kasuaren kontrara, knidarioek
endodermoz inguratutako liseri-barrunbea aurkezten dute, beste animalia guztiek
bezala. Zelenteronedobarrunbe gastrobaskular deritzo, eta liseri-funtzioaz
gain, zirkulazioaz ere arduratzen da.

Knidarioak simetria erradialeko animaliak dira. Ikusi genuenez, simetria-mota
hau bizimodu jakin batekin erlazionatuta dago. Knidarioak sesilak edo
pelagikoak izan daitezke, baina pelagikoak direnean ez dute erakusten mugimendu
unidirekzionalik, simetria bilaterala duten animalietan ikusten den bezala.
Gainera, simetria erradialak egituren parakera jakin batzuk suposatzen ditu,
batik bat ingurunearekin kontaktu zuzenean dauden egiturenak, esate baterako
elika-egiturak eta sentimen-hartzaileak. Beraz, tipikoki hurrengo hau aurkituko
dugu knidarioetan: garro-koroa bat, edozein norabidetatik datozen elikagaiak
harrapatzeko, eta nerbio-plexua, erradialki kokatutako sentimen-organoekin
erlazionatuta.

Nahiz eta animalia diploblastiko eta erradiatuen mugak eduki, knidarioen taldea
oso arrakastatsu eta anitza da. Bere arrakasta belaunaldien txandaketan datza.
Itxuraz polipoak eta marmokak oso desberdinak diruditen arren, gorputz-egitura
berbera daukate. Baina, ekologikoki oso desberdinak dira: espezie bereko aleak,
segun eta polipoak edo marmokak diren, bi habitat guztiz desberdinetan bizi
dira, eta horrela ingurune-mota biko baliabideak ustia ditzakete.


Forma polipoideoa

Polipoak bizimodu sesilera moldatuta daude. Ugalketa asexuala burutzeko eta
koloniak eratzeko ahalmena dutenez, morfologikoki marmokak baino dibertsoagoak
izaten dira. Egoera polipoideoa knidarioen 4 klaseetan agertzen da, nahiz eta
Scyphozoa eta Cubozoa klaseetan murriztuta egon.

Polipo askok zilindro- edo tutu-itxura daukate, mutur batean garroez
inguratutako ahoa aurkeztuz. Hori mutur orala da. Beste muturra, edo mutur
aborala, susbstratuari lotuta dago. Hau da, gorputz-ardatz nagusia mutur
oraletik mutur aboralera doa longitudinalki. Polipoak, espezieen arabera,
bakarka edo kolonietan bizi daitezke. Espezie batzuetako koloniek ale-mota
batzuk dauzkate, zooideak, bakoitza funtzio bat betetzeko espezializatuta
egonik. Horrela, gastrozooideak elikaduraz arduratzen dira; tipikoki garroak
eta ahoa daramatzate. Gonozooideak ugalketaz arduratzen dira, eta
daktilozooideak defentsaz. Zooide bakoitza hidrokaule izeneko txorten moduko
batetik sortzen da. Kolonietako polipoak ainguratuta daude hidrorriza izeneko
egitura baten bidez, substratuari lotuta dagoena.

Polipoek hurrengo egitura hauek dauzkate: 1/ epidermiaedo kanpo-geruza, 2/
gastrodermia edo barruko geruza, 3/ gastrodermiaz inguratutako barrunbe
gastrobaskularraedozelenterona, eta 4/ epidermi eta gastrodermiaren arteko
mesoglea edo mesenkima. Aho inguruan dauden garroak zelenteronaren luzakinak
izaten dira.

Epidermian, zelula epiteliomuskularrakedozelula mioepitelialak daude; zutabe-
itxura dute, eta alde basalean mionema izeneko luzakin uzkurgarriak. Badaude
ere sentimen-zelulak, knidozitoak, guruin-zelulak eta zelula interstizialak.
Azken hauek ez daude espezializatuta, edozein motatakoak ordezka
ditzaketelarik.

Gastrodermian guruin-zelulak eta zelula entzimatikoak daude.

Zelenterona edo barrunbe gastrobaskularra zirkulaziorako, elikagaien
liseriketarako eta elikagaien banaketarako erabiltzen da. Polipo hidrozooetan
barrunbea bakuna da, eszifozooetan lau ganbaretan bananduta dago eta
antozooetan ganbara askotan, azken bi kasu horietan mesenterioen bidez.

Ahoa disko oral izeneko egituraren erdian egon daiteke (antozooetan), edo
manubrio izeneko egitura tubular batetik eskegita, hidrozoo eta eszifozoo
batzuetan gertatzen den legez. Antozooetan, ahoaren ondoan faringe muskulutsua
aurkezten da, zelenteroneraino ailegatzen dena; faringean ildo ziliatu bat edo
batzuk egon daitezke, sifonoglifo izenekoak, zeintzuen funtzioa ura garraiatzea
baita liseri-barrunbearen barrurantz.

Knidozitoak knidarioen taldean aurkitu dira soilik. Zelula hauek nematozisto
izeneko organulu erresumingarri bereziak dauzkate. Knidoblastoetan sortzen
dira, zeintzuak zelula interstizialetatik baitatoz. Zelula guztiz eratuta
dagoenean knidozito izenaz ezagutzen da. Orain arte 30ren bat nematozisto-mota
desberdin deskribatu dira, oso garrantzi taxonomiko handia dutenak.
Nematozistoa kapsula mehea da, zeinak firu biribilkatua edo kiribilkatua baitu.
Kapsularen alde apikalean tapa txiki bat edo operkulua aurkitzen da.
Antozooetan izan ezik, knidozitoetan knidozilio izeneko flagelo moduko bat
dago, mekanorrezeptore gisa aritzen dena. Kapsula barruan oso presio osmotiko
altua dago; orduan, knidozilioa kitzikatzen denean, kapsularen mintza urarekiko
iragazkor bihurtzen da, eta barne-presioak ura kapsularen barrura sartzea
eragiten du. Ura sartzean, operkulua ireki egiten da eta firua desarratu edo
deskargatu.


Forma medusoideoa

Marmokak bizitza askera moldatuta daude. Hau dela eta, eta kontuan hartuta
bestalde ez direla gai koloniak eratzeko ugalketa asexual bidez, ez da
harritzekoa aurkezten duten uniformitate morfologikoa. Knidarioen ia klase
guztietan agertzen dira Anthozoa klasean izan ezik. Kanpai- edo euritako-itxura
dute (unbrela), simetria tetrarradiala, eta egiturari dagokiola polipoak
bezalakoak dira, baina mesoglea edo mesenkima, orokorrean, lodiagoa da.
Horrela, bolumen eta flotagarritasun handiagoa lortzen du marmokak.

Unbrelan bi alde desberdin daitezke: goiko azalera konbexua edo alde aborala
exunbrela da, eta beheko azalera konkaboa edo alde orala subunbrela. Ahoa
subunbrelaren erdian dago, batzuetan manubriotik eskegita. Zelenteronak
unbrelaren erdiko gunea betetzen du, eta kanal erradial bidez zabaltzen da.
Normalean, hidromedusetan lau kanal erradial daude eta garroak laukoitzean
agertzen dira; eszifomedusetan lau barrunbetan zatikatuta dago zelenterona.
Horregatik, marmoka hauek simetria tetrarradiatua aurkezten dute. Hidromedusa
askok belo izeneko luzakin zirkularra dute kanpaiaren muturrean. Kubozooetan
subunbrelaren bazterra tolestu egiten da barnerantz, belarioa osatzeko.


Knidarioen fisiologia

Ia knidario guztiak karniboroak dira. Garroetan dauden nematozisto bidez,
harrapakin txikiak (zooplanktona, krustazeo txikiak, eta abar) harrapatzen
dituzte eta gero ahora eramaten dituzte. Liseriketaren lehenengo fasea
extrazelularra da, eta zelenteronean burutzen da. Gastrodermian dauden guruin-
zelulek eta zelula entzimatikoek preliseriketa egiten dute. Horrela sorturiko
etekin elikagarriak fagozitosi eta pinozitosi bidez hartzen dira, liseriketa
osoa burutzeko. Fase honetako liseriketa intrazelularra da, liseri-bakuoloen
barruan gertatzen delarik. Hondakinak ahoan zehar askatzen dira kanpora.

Knidarioetan ez dago zirkulazio-aparaturik. Funtzio honetaz zelenterona
arduratzen da. Gas-trukea eta hondakin nitrogenatuak (amoniakoa) gorputz-horman
zehar askatzen dira difusioz.

Sentimen-organoei dagokiela, erropalioak aipatuko ditugu, eszifozoo eta
kubozooetan agertzen direlarik. Egitura horiek beloaren bazterrean kokatuta
daude, eta neurona epidermiko askoz, hobi sentsorial pare batez, estatozisto
batez eta, batzuetan, ozelo batez osatuta daude.


Ugalketa eta garapena

Knidarioen bizi-zikloan belaunaldien txandaketa gertatzen da, hau da, polipoak
ugalketa asexual bidez, gemazioz hain zuzen, ugaltzen dira, eta marmokak
ugalketa sexualaz. Sexualki, planula larba agertzen da, zeina espeziea
barreiatzeko erabil baitaiteke besteak beste. Klaseen arabera, bizi-zikloak
desberdinak dira, baina edozelan ere, hurrengo eredu honetara doi dezakegu:


 gemazioz

gameto arrak lakainketaz gemazioz
zigotoa

gameto emeak planula polipoa kolonia



aktinula

gemazioz



Eszifozooetako bizi-zikloa hurrengoa da: zigotoak marmoka helduaren garro
oraletan edo itsasoko uretan garatzen dira. Zigoto horretatik sortzen den
planula larba, substratuari lotzen da eta eszifistoma izeneko morfologia
bihurtzen da; eszifistoma aktinula eraldatutzat edo polipo goiztiartzat har
daiteke. Eszifistomak beste eszifistoma batzuk sortaraz ditzake gemazioz, eta
urtesasoi jakin batzuetan, marmoka gazteak. Marmokak estrobilazio-prozesu bidez
sor daitezke: eszifistomak gemula batzuk sortzen ditu, banan banan
(monoestrobilazioa) edo, gemazio anizkoitzez, asko aldi berean
(poliestrobilazioa), halako moldez non marmoka gazteak (efira izenekoak)
pilatuta geratzen dira. Efirak garatuta dauden neurrian, eszifistomatik
askatuak dira, eta azkenean bakoitza marmoka heldu bat bihurtuko da.


Sistematika

Hydrozoa klasea(hidrozooak; hidroideoak eta hidromedusak, adibidez suzko korala
eta karabela portugaldarra)

Bakarrekoak edo kolonialak izan daitezke. Belaunaldien txandaketa genero
gehienetan gertatzen da; tipikoki, polipo bentiko eta asexualak marmoka
planktoniko eta sexualekin txandakatzen dira. Marmokak txikiak eta gardenak
izaten dira, eta beloa aurkezten dute. Polipoak, orokorrean, polimorfikoak
dira, hau da, funtzio desberdinak betetzeko espezializatuta daudenez,
morfologia desberdinak aurkeztuko dituzte funtzioen arabera; horrela,
gastrozooide, gonozooide eta daktilozooideak aurkituko ditugu. Hidrozoo batzuek
exoskeletoa dute, kitinazkoa edo karbonato kaltzikozkoa. Mesenkima barik,
mesoglea aurkezten dute. Zelenterona ez dute bananduta. Knidozitoak epidermian
agertzen dira soilik. Gonadak epidermian garatzen dira ia espezie guztietan,
eta gastrodermian garatzekotan, obuluak eta espermatozoideak ez dira
zelenteronera askatzen, baizik eta zuzenean kanporatzen dira. Ahoa, tipikoki,
manubriotik eskegita. Marmokak erropalioez peituak dira. Gutxi gorabehera,
2.700 espezie deskribatu dira, 7 ordenetan sailkatuta daudelarik. Itsastar edo
dultzikolak izan daitezke. Adibideak: Hydra, Obelia, Physalia.


Anthozoa klasea (antozooak; itsas anemonak, itsas lumak, itsas abanikoak eta
koral bigun eta gogorrak)

Bakarrekoak edo kolonialak, baina guztiak itsastarrak. Marmoka-faserik gabekoak
(gehienak polipo bentikoak). Zelenterona bananduta daukate. Mesenkima aurkezten
dute. Knidozitoak epidermian zein gastrodermian ager daitezke. Gonadak
gastrodermian garatzen dira. Sifonoglifoak aurkezten dituzte. Polipoak sexualki
eta asexualki ugaltzen dira. 6.000 espezie deskribatu dira, 3 subklasetan
sailkatuta daudelarik: Octocorallia (oktokoralak; zortzi mesenterio eta zortzi
garro aurkezten dituzte; kolonialak dira; Corallium rubrum); Hexacorallia
(itsas anemonak eta benetako koralak; bakarrekoak edo kolonialak; mesenterio
bikoitiak, orokorrean seikoitza; Actinia); Ceriantipatharia (sei mesenterio
aurkezten dituzte).


Cubozoa klasea (kubozooak; itsas liztorrak, kubo- edo kutxa-itxurako marmokak)

Bakarrekoak. Guztiak itsastarrak, batik bat itsas tropikaletan bizi direlarik.
Forma polipoideoa murriztuta daukate. Marmokak txikiak izaten dira, kubo-
formarekin; oso pozointsuak dira, batzuetan heriotza dakarkioketelarik
gizakiari. Gonadak gastrodermian garatzen dira. Gutxi gorabehera, 15 espezie
daude sailkatuta klase honen barruan.


Scyphozoa klasea (eszifozooak; benetako marmokak)

Bakarrekoak eta itsastarrak. Nagusiki forma medusoideoak; polipoak,
existitzekotan, oso nimiñoak dira. Marmokek kanpai-itxura dute, belorik
gabekoak. Mesoglea oso lodia daukate eta zelenterona bananduta. Gonadak
gastrodermian garatzen dira. Manubrioa existi daiteke. Gutxi gorabehera, 200
espezie deskribatuta, lau ordenetan sailkatuta. Adibideak: Aurelia, Cassiopeia,
Rhizostoma.


Filogenia

Knidarioen filogeniari buruz, oso galdera interesgarria plantea daiteke: zein
sortu zen lehenago, polipoa edo marmoka? Hipotesi batzuen arabera, knidarioen
arbasoa medusoideoa izan zen: knidarioen joera orokorra marmoka-fasea murriztea
da, eta izatez, antozooetan galdu egin da guztiz. Hidrozoo batzuen bizi-
zikloetan beha daitekeenez, planula larba, aktinula larba baten zehar, marmoka
bihur daiteke. Aktinula bentiko baten ugalketa asexualak, gemazioz esate
baterako, polipo-estadioa ondorioztatuko zuen. Horrela bada, polipoa, ugalketa
asexualarako eta bizitza bentikorako moldatutako forma larbario aurreratutzat
jo daiteke. Behin polipoa garatu eta gero, knidario batzuen bizi-zikloetan
marmoka-fasea galduko zatekeen, gaurko hidrozoo batzuetan beha daitekeenez;
aipatu denez, antozooetan galdu egin da guztiz. Beste hipotesi batzuen arabera,
knidarioen arbasoa polipoideoa izango zen; marmoka, barreiatzeko fase
modernoagoa izango litzateke, hidrozoo eta eszifozooetan independenteki sortuko
zelarik. Baina ikuspuntu hau konplikatuegia da. Gainera, polipoa eta marmoka
existitzen direnean, marmoka da gametoak ekoizten dituena, eta azken datu hori
marmoka polipoa baino primitiboagoa denaren alde dago.

Lehenago azaldutako hipotesia egia bada, hidrozooak izango lirateke knidario
primitiboenak, knidario guztien arbasoaren ezaugarri batzuk kontserbatu
dituztenak: banandu gabeko zelenterona, mesoglea (azelularra), gonadak
epidermian... Hidrozooak oso sinpleak dira egiturari dagokiola, eta ez dute
aurkezten espezializazio berezirik. Hidrozooen barruan, trakilinoen taldea
primitiboena litzateke: bizi-zikloan marmoka besterik ez da agertzen. Bestetik,
eszifozooak eta kubozooak erlazionatuta egongo lirateke: talde bietan polipo-
fasea murriztuta dago (batzuetan ez da existitzen); bestetik, gonadak
gastrodermian garatzen dira, eta zelenterona trenkadatua izaten da. Azkenik,
antozooen taldea modernoagoa litzateke: beste ezaugarri batzuen artean,
marmoka-fasea desagertuta dago guztiz.


Ctenophora phyluma(grekeratikcten, orrazia;phero, eraman)


Ktenoforoen taldeak 100en bat espezie besarkatzen ditu. Guztiak itsastarrak
dira, eta gehienak bizitza askea dute; beste ornogabe pelagiko batzuez
elikatzen dira. Gardentasuna eta garroak direla-eta, itxuraren aldetik marmoken
antza dute, baina egitura eta garapenari dagokielarik desberdintzen dira batez
ere. Gainera, ktenoforoetan ez da belaunaldien txandaketarik behatu, ez
knidoblastorik eta ez zelula mioepitelialik ere.

Phyluma karakterizatzeko, ondoko ezaugarriak erabili ohi dira batez ere:

1- Itsastarrak dira, gehienak igerilari, nahiz eta sesilak edo narrastaileak
direnak egon. Ez dute koloniarik eratzen.
2- Diploblastikoak dira (edo triploblastikoak?, ikusi geroago), ektodermo eta
endodermoaren artean mesenkima zelularra dutelarik. Simetria birradiala eta
gorputz-ardatz oral/aborala aurkezten dute.
3- Zenbait heldu eta gazte gehienak garrodunak dira, pare bat garro luze eta
uzkurkor aurkeztuz. Garroak existitzen direneko kasuetan, koloblasto izeneko
zelula itsaskorrak aurkezten dituzte, harrapakaritzan erabiltzen direnak.
4- Erradialki paraturiko zortzi xingola ziliatu edukitzen dituzte. Xingola
bakoitza, zilio-ilarez osatua izaten da, eta orrazia edo ktene izenaz ezagutzen
da. Lokomozioa orrazietako zilioen bidez egiten da.
5- Barrunbe gastrobaskularra da gorputzeko barrunbe bakarra. Liseri-aparatua
zaku eredukoa da.
6- Ez dute gas-trukerako aparaturik, eta ez eskrezio- ezta zirkulazio-
aparaturik ere.
7- Nerbio-sistema plexua da, knidarioek dutena baino espezializatuagoa. Xingola
ziliatuen ekintza erregulatzeko, sentimen-organo apikal bakarra aurkezten dute
(alde aboralean), zeinean estatozisto bat baitago.
8- Muskulatura zelula mesenkimatikoez osatuta dago.
9- Lumineszenteak dira.
10- Gehienak hermafroditikoak dira. Beraien bizi-zikloan, zidipide izeneko
larba igerilaria agertzen da.

Autore batzuen ustez, ktenoforoen mesenkima mesodermoa izango litzateke: beti
zelularra da eta, gainera, zelula muskularrak mesenkiman bertan garatzen dira,
azken ezaugarri hau metazoo triploblastikoen ezaugarria delarik. Gogoratu
knidarioen zelula muskularrak zelula epitelial eraldatuak direla, eta
epidermian edota gastrodermian garatzen dira.
Orokorrean,knidario eta ktenoforoen taldeak filogenetikoki erlazionatuta
kontsideratzen dira. Baina, zaila da ktenoforoak edozein gaurko knidarioen
taldetatik eratortzea. Marmoka eta ktenoforoen arteko ezaugarri amankomunak,
konbergentziak izan daitezke autore batzuen ustez, hau da, animalia-talde bi
horiek gorputz-forma eta gorputz-egitura antzekoak lortu dituzte bizimodu
berdintsuetarako moldatzean. Autore batzuen ustez, ktenoforoak
platihelminteekin daude erlazionatuta, batik bat zelula muskular
mesenkimatikoak kontuan hartuta; lan batzuetan platihelminteen arbasoak
kontsideratzen dira, eta beste batzuetan alderantziz, alegia, platihelminteak
lirateke ktenoforoen arbasoak.
Platihelminteak eta nemertinoak.


Platyhelminthes phyluma

Platihelminteen taldeak 20.000 espezie bizi besarkatzen du gutxi gorabehera.
Arruntki, zizare zapalak denominatzen dira (grekeratik,platy: laua,helminth:
zizarea), orohar dortsobentralki zapalduta daudelako; edozelan ere, difusiorako
distantziak laburrak dira, eta ondorioz, fluituen garraiorako sistema tipikoez
(zelomaz eta zirkulazio aparatuaz) peituak dira, eta gorputza trinkoa dute
(azelomatuak). Triplobastiko, eta oraintxe aipatu dugunez, azelomatuak dira,
simetria bilaterala aurkeztuz. Gorputz-morfologiari dagokiola, oso dibertsitate
handia erakusten dute, eta ingurune askotan bizi daitezke. Gehienak bizkarroiak
dira, baina batzuek bizimodu askea dute.

Lau klasetan daude sailkatuta:

- Turbellaria klasea (turbelarioak; planariak) (orden eta abar asko) (4.500
espezie)
- Monogenea klasea (monogeneoak) (espezie gutxi)
- Trematoda klasea (trematodoak; gibel-fasziolak) (9.000 espezie):
- Digenea subklasea
- Aspidosgastrea subklasea
- Cestoda klasea (zestodoak; teniak) (5.000 espezie):
- Cestodaria subklasea
- Eucestoda subklasea

Turbellaria klasekoak ingurune itsastar edo dultzikola bentikoetan bizi dira,
nahiz eta gutxi batzuk lurtarrak diren. Gehienek bizimodu askea dute, baina
gutxi batzuk ornogabeen sinbionte edo bizkarroiak dira. Beste guztiok bizimodu
parasitikoa dute.

Bizimodu askekoen tamaina 1 mm eta 30 cm artekoa da, eta bestalde, handiena,
Cestoda klaseko zenbait espezierena, hainbat metrotara hel daiteke.


Historia taxonomikoa eta sailkapena

Systema Naturaeizeneko lehenengo argitalpenean (1735. urtean), LINNAEUSek talde
bi proposatu zituen ornogabe ezagun guztiak besarkatzeko. Batean intsektuak
sartu zituen eta bestean gainerako guztiak. Bigarren talde honiVermesizena eman
zion (gr., zizareak). XIX. mendean zehar, naturalista batzuek, haien artean
LAMARCK eta CUVIER, zalantzatan jarri zutenVermestaldea, baina, hala ere, XX.
mendean ere erabili izan da taxon gisa, zizare-itxurako animaliak sailkatzeko.

Edozelan ere, XIX. mendeko erdi aldean, zizare zapalak eta nemertinoak aldendu
ziren
Vermestaldetik, eta azkenik nemertinoak ere beste zizare zapaletatik. Gauzak
horrela, gaur egun animalia-talde bi horiek phylum bi osotzen dute,
platihelminteena eta nemertinoena. Dena den, platihelminteak heterogeno
samarrak direnez, sailkapen guztiak ez datoz bat, eta, esate baterako,
zenbaitzuk sei klase proposatu dituzte.


Platihelminthes phylumaren ezaugarri orokorrak

1- Bizimodu askea edo parasitikoa; zizare ez-segmentatuak dira, nahiz eta
zestodo batzuek gainazaleko segmentazioa aurkeztu (estrobilizazioa).
2- Triploblastikoak, azelomatuak eta simetria bilateralekoak dira;
heteropolaritatea aurkezten dute, orokorrean dortsobentralki zapaldutakoak
izanik.
3- Liseri-hodia konplexua, baina zaku-eredua mantentzen dute. Zestodo batzuetan
ez dago liseri-aparaturik.
4- Zefalizazio ahula; nerbio-sistema zentralak, aurre-gongoila eta nerbio
transbertsoez bidez lotutako nerbadura longitudinalak ditu.
5- Sentimen-organo sinple batzuk aurkezten dituzte: orbain okularrak, organo
kimiohartzaileak, eta abar.
6- Egitura eskretatzaile eta osmorregulatzaile gisa protonefridioak dauzkate.
7- Ez dute arnas aparaturik eta ez zirkulazio-aparaturik ere, eta hori dela-eta
tamaina txikikoak izaten dira.
8- Orohar, hermafroditikoak izaten dira. Ugal aparatuak, orokorrean, oso
konplexuak.


Gorputzaren egitura orokorra

Egoera triploblastikoaren agerpenak eta simetria bilateralaren agerpenak
abantail batzuk ekarri dituzte. Alde batetik, mesodermoaren presentziak
mesenkima zunzkara eta muskularraren agerpena ondorioztatu du, eta ondorioz
muskuluen bitartez lortzen den lokomozioa. Gainera, barne-organo sofistikatuak
garatzea baimendu du, esate baterako egitura osmorregulatzaileak
(protonefridioak), zeintzuei esker animalia hauek ingurune itsastarretik
kanpoko beste ingurune batzuk kolonizatu baitituzte; ugal aparatu konplexuak
garatzea posible izan da ere, eta horrekin batera, kasu batzuetan, barne-
ernalketa, arrautza kapsuladunak, garapen indeterminatua,... Bestetik, simetria
bilateralaren agerpenak zefalizazio-joera eta bai mugimendu unidirekzionalak
ere baimendu ditu, eta ondorioz, bizimodu aktiboagoa.

Platihelminteen arbasoa bizimodu askea zuen animalia izan zela uste da,
zeinetik egungo turbelarioak eboluzionatu eta dibertsifikatu baitziren.
Gainerako platihelminte guztiak turbelario-talde horretatik eratorriak
lirateke. Beraz, platihelminteen gorputzaren egitura orokorraz mintzatzean,
turbelarioena aztertuko dugu, beste klasetakoek aurkezten dutenarekin
konparatuz.


Kanpo-morfologia

Turbelarioen burua ez dago, orokorrean, ondo definitua, nahiz eta sentimen-
organo batzuk egon. Ahoa bentralki kokatuta dago, gorputzaren erdiko partean
edo pixka bat aurreratuta; zaku eredukoa izanez, ahoa ingestio zein egestiorako
erabiltzen da. Zestodoei dagokiela, aurre-aldean
eskolexizeneko egitura daukate, zeina ostalariari tinkatzeko erabiltzen
baitute. Eskolexa kopadura zein gakoz hornitutakoa da. Zestodoak ornodunen
hestean bizi dira, eta esan egin daiteke beraien gorputza ugalketarako faktoria
dela. Espezie gehienen gorputzean hiru zati ondo diferentziatu beha daitezke.
Lehenengoa (aurreko aldean)eskolexada, kopadurak zein gakoak daramatzana. Gero
gune ez-lakaindua daukagu,samaizenekoa, eta ondoanestrobiloizeneko enbor
luzanga eta segmentatua, zeinaproglotideezosatuta baitago. Proglotideak samaren
atzean sortzen dira, hau da, sama da proliferazio-gunea, eta beraz, proglotide
handi eta zaharrenak zizarearen atze-aldeko azken partean daude: zenbat eta
atzerago orduan eta zaharrago. Edozein kasutan, zestodo batzuek ez daukate
eskolexik eta ez gorputz segmentaturik ere. Trematodo eta monogeneo askok
ostalariari tinkatzeko organoak dauzkate, esate baterako kopadurak eta gakoak.


Gorputz-horma

Turbelarioen gorputz-horma zelula-mota batzuez osatutako geruza da. Epidermian
zelula epitelialak, guruin-zelulak eta sentimen-nerbioen amaierak aurki
daitezke; orokorrean, epitelioa ziliatua da. Epidermiaren azpian xafla basala
egoten da eta azpian zelula muskularrak daude, maiz geruzetan antolatuta:
lehenago muskulatura zirkularra, gero muskulatura diagonala eta azkenik
muskulatura longitudinala.

Gorputz-horman dauden guruin-zelulek mukusa jariatzen dute, zeinak funtzio asko
betetzen baititu: 1/ turbelario semilurtar eta interstizialei lehorketaren
kontrako babesa eskaintzen die, eta 2/ gas-trukea errazten du. 3/ Turbelario
bentikoek guruin-zelula asko dauzkate alde bentralean kontzentratuta, jariatzen
duten mukusak lokomoziorako laguntzen duelarik. 4/ Aho inguruan jariatzen den
mukusak harrapakina geldiarazteko balio du. 5/ Azkenik, turbelario
komentsaleetan gune itsaskor horiek ostalariari tinkatzeko garroekin
erlazionatuta daude.

Turbelario gehienek
errabditoizeneko egitura bereziak dauzkate. Hauek makiltxo-itxura dute; ez dago
argi zertarako erabil daitezkeen, baina desarratuz defentsarako baliagarriak
izan litezkeela iradoki da.

Gorputz-horma eta barne-organoen arteko gunea mesodermotik eratorritako
mesenkimak (parenkimak) betetzen du.

Turbelarioek ez bezala, monogeneo, trematodo eta zestodoek
tegumentuizeneko kanpo-estalkia dute. Tegumentua ziliobakoa da helduetan, eta
mesenkiman kokatutako zelulen luzakin zitoplasmatikoez osatuta dago.
Tegumentuaren presentzia bizimodu parasitikora lotuta dago; izan ere, izaki
hauen bizimodu askeko fase larbarioek epidermi ziliatua dute. Tegumentuak
babesa eskainiz gain, oso garrantzi handia dauka trukerako gune bezala.
Horrela, gasak eta nitrogenozko hondakinak difusioz mugitzen dira tegumentuan
zehar, eta elikagai batzuk pinozitosi bidez hartzen dira. Zestodoen kasuan,
elikagaien harrera soilik tegumentua zeharkatuz gertazten da (ez daukate
liseri-aparaturik), eta horregatikmikrotrikoizeneko tolestura asko daude,
tegumentuaren azalera emendatuz.Horretaz gain, tolestura hauek ostalariaren
hestean dauden mikrobilioekin lotzeko balio dute.


Euskarria, lokomozioa eta ainguraketa

Euskarrirako, soilik turbelario gutxi batzuek badauzkate elementu eskeletikoak
gorputz-horma barruan: espikula eta plaka kalkareoak. Gaineratikoetan,
mesenkimaren ezaugarri hidrostatiko, gorputz-hormaren elastikotasun edo
gorputz-muskulaturari esker lortzen da euskarria.

Turbelario txikiek higidura mukoziliarra erabiltzen dute, baina platihelminte
luze eta handienek muskulu-ehuna erabiltzen dute lokomoziorako, uhin-higidura
sortuz. Trematodo, monogeneo heldu eta zestodoek, zilioez peituak direnez,
muskulatura erabiltzen dute ere.

Ostalari baten baitan egonik, abantailatsua izan daiteke leku jakin batean
egotea. Zentzu horretan, platihelminte parasitikoek kanpo-organo bereziak
dauzkate ainguraketarako. Horrela, monogeneoek bi organo atzitzaile dauzkate,
bata aurre-aldean (
prohaptorea) eta bestea atze-aldean (opisthaptorea). Prohaptorea egitura
atzitzaile pare batez osatuta dago, bakoitza ahoaren aldean kokatuta, kopadurak
edo kuxin itsaskorrak dauzkalarik. Opisthaptorea ainguraketarako organo
garrantzitsuena da, eta orokorrean ondo garatutako kopadura batez edo gehiagoz
osatuta dago, zeinak gakoak edo erpeak (lazakin zorrotz kurbatuak) eramaten
baititu.

Trematodo digeneoek bi kopadura gakobakoak dauzkate. Bata,
kopadura oraladeritzona, ahoaren inguruan, eta bestea,azetabulua, gainazal
bentralean. Kopadura hauek, normalean, guruin-zelula itsaskorrak dauzkate,
baina ondo garatuta daudenek muskuluek sorturiko xurgapen bidez funtzionatzen
dute.

Trematodo aspidogastreoek ez dute kopadura oralik, baina bai parakera
bentralean dagoena.

Zestodo helduak ez dira asko mugitzen; hala ere, ostalariaren heste-hormari
itsatsita egoten dira eskolex eta mikrotrikei esker.


Elikadura eta liseriketa

Turbelario gehienak harrapakari karniboroak edo sarraskijaleak dira eta gutxi
batzuk herbiboroak, mikroalgez elikatuz. Beraien harrapakinak protozooak edo
edozein ornogabe txiki izan daitezke, esate baterako, krustazeo txikiak, harrak
(nematodoak), molusku gastropodo nimiñoak,... Beste espezie batzuk harrapakari
kimukariak dira, eta belaki, ektoprokto, tunikatu edo lanpernak horzkatzen
dituzte. Turbelario gehienek kimiorrezepzio bidez aurkitzen dute elikagaia.
Azkenik aipatu behar da turbelario batzuk sinbiotikoak direla, batzuk
komentsalak baina beste batzuek nolabaiteko kalte ekoizten dute haien
ostalariengan.

Liseri-aparatuaridagokiola, liseriketarako barrunbea zaku eredukoa da, eta
beraz irekiune bakarra dago, aho eta uzki modura aritzen dena. Liseri-
aparatuaren eredu orokorrak,ahoa,faringeaetaheste itsuaedukitzen ditu. Ahoaren
kokagunea lerro mediobentrala da, baina bertan kokapen aldakorra du. Ahoa eta
hestearen arteko pasagunea desberdinduta egoten da,faringeizena hartuz.
Faringean zelula muskular eta guruintsu ugari dago; zelula horiek mukusa
ekoizten dute, degluziorako balio duena, eta bai entzima proteolitikoak ere,
liseriketa hasteko. Batzuetan faringea tolestuta egon daiteke, edo erraboilkara
izan, edo ebaginagarria (proboszidea).Hesteazaku sinplea izan daiteke, baina
kasu batzuetan, orokorrean turbelario handienetan, oso adarkatua da. Horrela
elikagaiak gorputzeko leku guztietara heltzen dira zuzenean, zeren ez baitago
zirkulazio-aparaturik. Hasierako liseriketa estrazelularra da (faringean edo/
eta hestean dauden guruinek entzimak jariatzen dituzte) eta gero
intrazelularra, hestean dauden zelula fagozitatzaileen barruan.

Trematodoak ostalariaren ehunez edo fluituez elikatzen dira. Gehienetan ahoaren
bidez hartzen da elikagaia, faringe muskularraren laguntzaz, baina molekula
organiko batzuk pinozitosi bidez hartzen dira, tegumentua zeharkatuz. Liseri-
aparatuak
ahoa,faringe muskulutsua,esofagoaetapare bat heste-itsuedukitzen ditu.Ahoa
aurre-aldean dago kokatuta. Monogeneoen liseri-aparatua antzekoa da.

Zestodoek ez dute liseri-aparatuaren inolako zantzurik. Elikagaien elkartrukea
tegumentua zeharkatuz gertatzen da.


Zirkulazio-aparatua eta gasen elkartrukea

Animalia hauek ez daukate zirkulazio-aparaturik eta ez gasen elkartrukerako
egiturarik ere. Ezaugarri honek muga batzuk dakartza tamaina eta formari
dagokiela. Muga horiekin bizirik irauteko gakoa, difusiorako distantzia txikiak
mantentzean datza. Horrela, gorputzaren forma zapalak gasen elkartrukea
errazten du, eta bai elikagaien banaketa.

Amaitzeko, esan behar da trematodo endoparasitikoak oxigenorik ez dagoen
ostalariaren gune batzuetan bizi daitezkeela, eta horretarako metabolismo
anaerobikoa egiten dutela. Baina oxigenoaren presentzian, metabolismo
aerobikora jotzeko gai dira.


Eskrezioa eta osmorregulazioa

Platihelminteek
protonefridioizeneko egiturak garatu dituzte (flamigerodunak direnak), eta
beraien funtzio nagusia osmorregulazioa izaten da. Erregulazio osmotikoa
garrantzi handiagokoa da barne- eta kanpo-inguruneak desberdinak dituzten
animalietan, eta beraz ur gezetako animalietan. Protonefridio horien lan
nagusia gorputzetik ura kanporatzea da, animaliaren presio osmotikoa konstante
mantendu ahal izateko. Bestetik, nahiz eta amonio apur bat protonefridioen
bidez iraizten den, hondakin metaboliko gehienak difusioz kanporatzen dituzte,
hau da, zuzenean gorputz-horma zeharkatuz.


Nerbio-sistema eta sentimen-organoak

Turbelario primitiboenek nerbio-plexua daukate, eta eboluzionatuenek eskailera-
itxurako nerbio-sistema, zeina aurrealdean kokatutako gongoil-pare batez eta
transbertsoki konektatutako bi nerbio-kordoi longitudinalez osatuta baitago.

Turbelarioen nerbio-sistema eta sentimen-organoak, seguraski simetria bilateral
eta higidura unidirekzionalarekin eboluzionatu ziren. Ondorioz, sentimen-
organoak gorputzeko aurre-aldean agertzen dira normalean, kasurako ozeloak,
kimiohartzaileak, estatozistoak, ukimen-hartzaileak,...

Beste gainerako platihelminteei dagokiela, nerbio-sistema eskailera-itxurakoa
izaten da, eta zestodoen gongoil zerebrala eskolexean kokatutako nerbio-
eraztuna da. Zestodoen kasuan, sentimen-organoak oso murriztuta daude, soilik
eskolexean kokatutako ukimen-hartzaileak egonik.


Ugalketa eta garapena

Turbelarioen kasuan, ugalketa asexuala edo sexuala izan daiteke. Ugalketa
asexuala denean, fisioz edo zatiketa bidez gertatzen da, gero erregenerazio-
prozesu baten bidez bizidun berri eta osoa lortuz. Planaria dultzikola batzuek
atal batzuetan fragmentatzen dute gorputza aldi berean; fisio-mota honi
arkitomiaesaten zaio. Turbelario dultzikolen artean ere,paratomiaderitzon
ugalketa-mota behatu da: gurasoaren gorputzean zehar gemulak desberdindu egiten
dira, eta, fisio bidez aldendu baino lehen, kateak osotzen dituzte. Beste
espezie batzuk gemazioz ugaltzen dira.

Ugalketa sexualari dagokiola, turbelarioak hermafroditikoak dira baina
ernalketa gurutzatua dute. Bestetik, barne-ernalketa dute, zeren animaliak
parekatu eta kopulatu egiten baitute. Ugal aparatu arra, testikulu-pare batek
(edo soilik batek edo askok), espermiduktu-pare batek eta zakil muskulutsuak
osotzen dute. Espermiduktuak behealdean dilatatuta aurki daitezke, semen-
besikulak eratuz. Semen-besikula hauek
atrio arizeneko egitura muskularrean daude, zeinak organo kopulatzailea
baitarama. Ugal aparatu emea aldakorragoa izaten da. Orokorrean, obario-pare
bat edo gehiago dago eta baita bitelo-guruinak ere. Arrautzak atrio emeara
ailegatzen dira obiduktu bidez; atrio emean ganbara batzuk egoten dira, esperma
hartu eta gordetzeko. Gonoporo ar eta emea bananduta daude orokorrean, nahiz
eta salbuespen batzuk egon.

Turbelario batzuen obarioak beste animalienak bezalakoak dira, hau da,
arrautzaren zitoplasman biteloa aurkezten da (
arrautza endolezitikoak). Baina, beste turbelario batzuetako obarioan bi gune
desberdinduta aurki daitezke:obarioa, gameto emeak ekoizten dituena,
etabitelarioaedobitelo-guruina, bitelo-zelulak ekoizten dituena. Obariotik
irten eta gero, obulua bitelo-zelulez inguratuta geratzen da
(arrautzaektolezitikoa), eta dena arrautza-kapsula baten barruan.

Obuluak ernaldu ondoren, segituan erruten dira (obiparoak), baina kasu
batzuetan ugal aparatu emearen barruan mantentzen dira, gazteak jaio arte
(obobibiparoak). Turbelario gehienek arrautza gutxi batzuk ekoizten dituzte.
Garapena zuzena izaten da, hau da, ez dago larbarik, baina turbelario itsastar
gutxi batzuek bizitza askeko larba ziliatua ekoizten dute,
Müller larbaizenekoa.

Ostera, monogeneo, trematodo eta zestodo guztiek garapena ez-zuzena dute.
Monogeneoak eta trematodoak hermafroditikoak dira ere, eta orokorrean ernalketa
gurutzatua dute (autoernalketa posiblea da baina arraroa). Ugal aparatu arra
testikulu batzuez (asko monogeneoetan, bi trematodoetan), espermoduktu
amankomun batez eta aparatu kopulatzaile batez (
kirrua) osatuta dago. Normalean, guruin prostatikoak eta semen-besikula aurki
daitezke. Ugal aparatu emean obario bakar bat dago, obiduktu labur baten
bidezootipoizeneko egiturarekin konektatuta dagoena. Ootipora ailegatu baino
lehen, obiduktuak bi hodi jasotzen ditu; bata semen-errezeptakulutik dator eta
bestea bitelo-guruinetatik. Ootipoaren inguruan,Mehlisguruinakizeneko guruin-
zelulak daude, zeintzuek arrautzaren kapsula eta biteloa ekoizten baitute
(arrautza ektolezitikoa). Ootipotik uteroa irteten da, uterotik atrioa eta
azkenik gonoporoa daukagu.

Ernalketa gurutzatua denez, kopulan espermatozoideak elkartrukatu egiten dira.
Espermatozoideek ootipoan edo obiduktuan ernaltzen dituzte obuluak.

Orokorroan, parasitoak oso emankorrak dira. Beraien bizi-zikloen
konplexutasunak eta ostalaria topatzeko arazoek hilkortasun-tasa handiak
ekartzen dituzte. Arazo horiek konpentsatzeko, alde batetik zigoto asko
ekoizten dituzte, eta bestetik, ugalketa asexualera jotzen dute. Horrela,
trematodoek bizitza askeko turbelarioek baino 100.000 arrautza gehiago ekoiz
ditzakete.

Monogeneoek arrainen zakatzak eta kanpo-gainazala parasitatzen dituzte, eta
espezie batzuk igel eta dortoken gernu-maskurian bizi dira. Nahiz eta oso
zabalduta egon eta oso arruntak izan, antza ez diete kalte handirik sortarazten
beraien ostalariei. Monogeneoen bizi-zikloan ostalari bat besterik ez dago.
Arrautzak errun eta gero,
onkomirazidioizeneko larba ziliatu bihurtzen dira, ostalarian ainguratzen
direnak.

Trematodoek bi ostalari behar dituzte beraien bizi-zikloak bete ahal izateko.
Bitarteko ostalaria, tipikoki, barraskilo gastropodoa da; izatekotan, bigarren
ostalari bitartekaria artropodoa da (edo arraina), eta behin-betiko ostalaria
ornoduna da. Behin lehenengo bitartekaria inbaditu eta gero, trematodoek
ugalketa asexualerako forma bi garatzen dituzte; horrela, bizi-zikloa betetzeko
posibilitatea asko emendatzen da: arrautza batek heldu asko ekoitziko ditu,
zeintzuak behin-betiko ostalarian ugalduko baitira sexualki.

Nahiz eta trematodoen bizi-zikloa aldakorra izan, eredu orokorra deskriba
daiteke.
Trematodo helduak behin-betiko ostalariatik irten behar diren arrautzak
ekoizten ditu. Orokorrean, gorotzekin irteten dira. Zigotoaren lehenengo
zatiketak zelula bi ekoizten ditu; bata somatikoa da, parasitoaren gorputza
ekoitziko duena, eta bestea germinala, zelula germinalak edo ugal zelulak
ekoitziko dituena. Ingurune lurtarrean, lehenengo ostalari bitartekariak jan
dezake behin-betiko ostalariatik irten den arrautzaren bat. Ur-inguruneetan,
arrautzatikmirazidioizeneko larba ziliatua irteten da, zeina moluskuaren
azaletik barneratzen baita. Behin mirazidioa moluskuaren hemozelera sartu eta
gero, metamorfosia jasaten du,esporozistobihurtuz. Esporozistoak zelula
germinalak daramatza, zeintzuek beste esporozisto-belaunaldi bat
edorediaizeneko fase larbarioa ekoizten baitituzte. Aurreko larbak ez bezala,
rediek badituzte aho, faringe, heste eta protonefridioak, eta gainera zelula
germinalak. Zelula hauek redia berriak edo laugarren fase larbarioak
direnzerkariaksortu ditzakete. Zelula germinaletatik sortuko diren larbak,
rediak izan edo zerkariak izan, ugari izango dira, eta ondorioz, hasierako
mirazidio bakarretik hainbat eta hainbat zerkaria suertatuko dira. Zerkariek
mugimendua ahalbidetzen duen buztana dute, eta gainera liseri-aparatua eta
kopadura bi, bata orala eta bestea bentrala. Zerkariak igeri egiten du libreki;
barraskiloa uzten duenean, bigarren ostalari bitartekaria aurkitzen badu
(artropodoa edo arraina), barrura sartzen da eta kistatu egiten da, buztana
galduz.Fase larbario haumetazerkariada. Metazerkariak helduaren miniaturazko
erreplikak dira. Kisteak behin-betiko ostalarira heltzean, metazerkariak
bertatik atera eta helburu duten organora abiatuko dira, bertan hazi eta izaki
helduak garatuz. Kisteak azken ostalarira heltzeko bideak ugari dira, arruntena
kistatutako metazerkariak irenstea izaten delarik.

Ikusiko dugu orain zestodoen ugalketa eta garapena. Zestodoak hermafroditikoak
dira. Ernalketa gurutzatua izan daiteke, baina arruntena autoernalketa izaten
da. Zestodarioek ugal aparatu arra eta emea dauzkate, beste taldeetan ikusi
dugunaren antzekoa. Berriz, euzestodoek proglotide bakoitzean daramatzate ugal
aparatuak. Kasu honetan, gameto arrak lehenago iristen direnez heldutasunera,
eskolexetik hurbil dauden proglotideak espermatozoideen emale gisa aritzen dira
eta zaharrenak obozitoen edukinontzi modura. Ernalketaren ostean sortutako
arrautzak gonoporotik kanporatu edo proglotidean biltzen dira, kasu honetan
segmentu osoarekin batera kanporatzen direlarik.

Orokorrean, bi ostalariren beharra dute, fase helduak ornodunen liseri-hodia
parasitatzen dutelarik. Aipatutako arrautzak bitarteko ostalariak irensten
dituenean, mintz ziliatu batez estalitako
onkosferaeratu eta honek liseri-horma zulatzen du, horrela odol- eta linfa-
hodietatik muskulaturara helduz. Bertan kistatu etazistizerkobihurtuko da.
Zistizerkoan dagoeneko eskolexa eratuta dago baina oraindik inbaginatuta.
Batzuetan, zistizerkoa asexualki ugal daiteke, eta
orduankistehidatidikoaksortzen ditu. Hauek, horma babesle lodia dute, zeinaren
azpian eskolexa eta kiste berriak sortaraziko dituen geruza germinala baitago.
Zistizerkoz infestatutako haragia jatean, kistea desegin, eskolexa ebaginatu
eta ostalari definitiboaren hestean tinkatzen da. Tinkatu ondoren, lehen
proglotideak sortzen hasten dira, eta bi edo hiru astetan heldu daiteke
animalia.


Platihelminteen filogenia

Platihelminteen jatorriari buruz hipotesi desberdin bi daude. Lehenengo
hipotesiaren arabera, platihelminteak oso animalia primitiboak lirateke, arbaso
diploblastiko eta planuloideo batetik sortu zirelarik. Beraz, egoera
triploblastikoaren barruan, egoera azelomatua plesiomorfikoa litzateke. Beste
autore batzuen ustez, egoera azelomatua deribatua da, hau da, platihelminteen
arbasoa animalia protostomatu eta zelomatua litzateke. Hipotesi honen arabera,
mesodermoa eta zeloma aldi berean sortu ziren, eta animalia azelomatuak zein
pseudozelomatuak animalia zelomatu batetik sortuko ziren, helduaren barrunbe
zelomikoak itxuratu baino lehen, antza neoteniaz (fase larbarioetatik edo
gorputz trinkoak dituzten beste estadioetatik azelomatuen kasuan, edo
blastozelea duten estadioetatik pseudozelomatuen kasuan).


1. hipotesia:

Platihelminte modernoak Protostomatu zelomatu modernoak


Zelomaren jatorria

 Turbelario antzestrala

Mesodermo, lakainketa espiral
 eta egoera azelomatuaren jatorria

 Animalia diploblastiko antzestrala


2. hipotesia:


Platihelminte modernoak Protostomatu zelomatu modernoak

Egoera azelomatuaren
jatorria (neoteniaz?)


Protostomatu zelomatu antzestrala

Mesodermo, lakainketa espiral eta
eskizozeliaren aldi bereko jatorria

Animalia diploblastiko antzestrala


Taldearen filogeniari dagokiola, platihelminteen klase parasitikoak turbelario
batetik sortu zirela suposatzen da. Beraz, platihelminteen arbasoa turbelarioen
antzekoa litzateke. Klase parasitikoek tegumentua dute amankomunean,
turbelarioek ez dutena. Bestetik, talde bakoitzeko berrikuntzak hurrengo hauek
dira: Monogeneoen kasuan, prohaptorea eta opisthaptorea. Trematodoen kasuan,
kopadura bentrala edo azetabulua. Zestodoen kasuan, tegumentuko mikrotrikoak,
eskolexa, liseri-aparatuaren galera eta gorputz segmentatua.


Turbelarioak Monogeneoak Trematodoak Zestodoak

Turbelarioen antzeko arbasoa


Platihelminteen adibideak

Dugesia(Turbelarioa)
Fasciola hepatica,Schistosoma(Trematodo digeneoak)
Taenia,Echinococcus(Zestodoa)


Nemertea phyluma

Nemertinoen taldeak 900 espezie bizi besarkatzen ditu gutxi gorabehera.
Gehienak itsastarrak eta bentikoak dira, nahiz eta gutxi batzuk planktonikoak
izan, eta beste gutxi batzuk moluskuen eta beste ornogabe itsastarren
sinbiotikoak. Bestetik, ur gezatako espezie eta espezie lurtar batzuk ere
badaude. Tamainari doakiola, 1 cm baino gutxiagotik m batzuetara ailega
daitezke (
Lineus longissimusespeziearen ale bat 60 m-koa izan zen).

Gorputz-planari dagokiola, turbelarioen antzekoak direla esan daiteke. Horrela,
nerbio-sistema, sentimen-organoak eta aparatu eskretatzaile protonefridiala
antzekoak dira. Baina, bestetik, nemertinoek 1/uzkiadute, hau da, liseri-
aparatua ez da zaku eredukoa,hodi eredukoabaizik; 2/zirkulazio-aparatu
itxiaaurkezten dute; 3/proboszideizeneko egitura, zeinaerrinkozelederitzon
barrunbe hidrostatiko bereziaz inguratuta baitago. Autore batzuen ustez,
barrunbe hori zeloma da; horregatik, ezaugarrien tauletan azelomatu edo, akaso,
zelomatuak direla agertzen da. Proboszide-mota hau soilik nemertinoen taldean
aurkitu da. Proboszide bidez harrapakina harrapatzen dute, zeren animalia hauek
ornogabeen harrapakariak baitira. 4/ Turbelarioekiko beste desberdintasun bat
ugalketari dagokio:gonokoristikoakdira, hau da, sexuak bananduta daude. Kanpo-
ernalketa dute eta arrautzak uretara askatzen dituzte. Garapena zuzena da,
nahiz eta espezie batzuekpilidioizeneko larba eduki.
Antolakuntza pseudozelomatua.


BRUSCA & BRUSCAk proposatutako Animalia erreinurako sailkapenaren arabera,
animalia triploblastikoen artean, badaude 9 phylum antolakuntza pseudozelomatua
dutenak. Hurrengo hauek dira:
Nematoda,Rotifera,Gastrotricha,Kinorhyncha,Nematomorpha,Acantocephala,Entoprocta,PriapulaetaLoricifera.
Luzaroan, lehenengo zazpiakAschelminthesizeneko phylumean sailkatuta egon dira
klase kategoriarekin. Talde hori proposatzeko erabili zen erizpide nagusia
antolakuntza pseudozelomatua izan zen, baina gaur egungo zoologo gehienek uste
dutenaren arabera, antolakuntza pseudozelomatua ez dator arbaso amankomun eta
soil batetik, baizik eta eboluzioan zehar hainbat aldiz agertu da. Beraz, nahiz
eta textu-liburu batzuetan askelminteen taldea aipatu, antza ez da naturala,
eta 9 gorputz-plan desberdin gisara berrinterpretatu behar dira, hau da,
phylumtzat jo beharko lirateke.

Bestetik, priapulido eta loriziferoei buruz zerbait gehiago aipatu behar dugu.
Loriziferoen phyluma orain dela gutxi, 1983. urtean hain zuzen, deskribatu zen,
eta horregatik ez da askelminteen taldean sartuta egon. Priapulidoei dagokiela,
oraindik eztabaida handiak daude, zeren autore batzuen ustez zelomatuak dira.

Pseudozelomatuek, zelomaren ordez, blastozele enbrionariotik eratorritako
pseudozelea edo pseudozeloma dute.
Pseudozelea gorputz-horma eta liseri-hodiaren arteko barrunbea da, baina ez
dago peritoneoz inguratuta, hau da, ez dago mesodermotik eratorritako ehunez
estalita. Pseudozelea likidoz beteta edo zelula mesenkimatikoak dituen
substantzia gelatinakaraz beteta egon daiteke. Pseudozelomak, benetako zelomak
bezalaxe, zenbait abantail ekarri dio animaliari: 1/ mugimenduak erraztu egiten
dira, 2/ badago gune bat liseri-, eskrezio- eta ugal aparatuak garatzeko eta
desberdintzatzeko, 3/ materialen zirkulazio eta banaketa erraztu egiten dira
gorputzean zehar, 4/ hondakinak biltzeko balio du, eta 5/ organo hidrostatiko
gisa funtziona dezake. Pseudozelomatu gehienak nahikoa txikiak direnez,
pseudozelomaren funtzio nagusiak, antza, materialen zirkulazioarekin eta presio
hidrostatikoaren mantenuarekin erlazionatuta daude.

Aipatu denez, pseudozelomatu gehienak txikiak dira, batzuk mikroskopikoak eta
beste batzuk 1 cm baino luzeagoak. Asko interstizialak dira; beste batzuk,
nematodoak bezala, ingurune dultzeakuikola, itsastar, lehortar edo endozoikoan
topa daitezke. Batzuk endoparasitikoak dira (akantozefalo guztiak, esate
baterako) edo planktonaren partea (errotiferoak).

Nahiz eta talde haterogeno samarra izan, badauzkateezaugarri amankomunbatzuk:

1- Triploblastikoak, simetria bilateralekoak, gorputz-segmentaziorik gabekoak.
2- Gorputza bermiformea da. Gorputz-horma epidermi sintzitiala da, orokorrean
kutikula lodituaz inguratuta. Muskulatura soilik gorputz-horman agertzen da,
orokorrean zuntz longitudinalezosatuta. Hainbat phylumetan ez dago ziliorik.
3- Liseri-aparatua osoa dute, hau da, ahoa eta uzkia dauzkate (akantozefaloetan
falta da). Badago ere faringe muskularra eta ondo garatua, edo proboszidea.
4- Ez dago arnasketarako eta ez zirkulaziorako organorik.
5- Mesodermotik eratorritako organoak pseudozeloman murgilduta daude (gonadak,
eskrezio-organoak). Orohar, eskrezio-aparatua protonefridiala da (nematodoetan
ez).
6- Nerbio-sistema gongoilduna da.
7- Hainbat phylumetan, espezie bakoitzak zelulen kopuru konstantea du
(eutelia).
8- Aurrekoarekin erlazionatuta, birsorkuntzarako ezintasunak ugalketa asexuala
ostopatzen du. Orohar sexuak bananduta daude, arrak emeak baino txikiagoak
izanik. Partenogenetikoak izan daitezke.
9- Garapena zuzena da. Soilik parasitoek dituzte larbak, baina sekundarioak
dira. Ez dago larba primariorik.


Loriziferoak: Itsastarrak edo interstizialak
Burua-toraxa-abdomena
Gonokoristikoak
25 espezie gutxi gorabehera

Priapulidoak: Gorputzean eraztunak, baina ez dira metameroak
Proboszidea
Protonefridioak gonadekin asoziatuta
Itsastarrak eta bentikoak; espezie asko tutuetan bizi dira
15 espezie gutxi gorabehera

Gastrotrikoak: Itsastarrak eta dultzikolak. Errariak.
Hermafroditikoak; batzuk gonokoristikoak baina soilik emeak ezagutzen dira
Kutikula oso ondo garatua: arantzak eta plakak
Tutu itsaskor pare bat edo gehiago, lokomoziorako
450 espezie gutxi gorabehera

Kinorrinkoak: Itsastarrak eta interstizialak
Gorputza 13 segmentutan zatikatuta
150 espezie gutxi gorabehera

Nematomorfoak: Dultzikolak, lurtarrak edo itsastar planktonikoak
Larba artropodoen parasitikoa
Gonokoristikoak
230 espezie gutxi gorabehera

Akantozefaloak: Ornodunen bizkarroiak
Gonokoristikoak
Ez dute hesterik
Proboszidea
700 espezie gutxi gorabehera

Entoproktoak: Itsastarrak. Genero bat dultzikola
Gehienak hermafroditikoak
Bakartiak edo kolonialak. Sesilak
Garroen koroa
150 espezie gutxi gorabehera

Aipatutako phylum pseudozelomatu horietaz gain, badago beste bat,
Gnathostomulidaphyluma hain zuzen, kontrobertsia handia sortu duena. Phylumak
80 espezie besarkatzen ditu gutxi gorabehera. Animalia hauek bermiformeak dira
ere eta itsastar interstizialak. Hasieran turbelarioekin batera sailkatu ziren,
baina geroago phylum kategoria eman zieten. Azelomatuak dira baina ez da
jakiten zeloma galdu duten sekundarioki; izatez, autore batzuen ustez,
anelidoekin erlazionatuta lirateke.

Azkenik aipatzea phylum berri bat deskribatu zela 2001ean:
Micrognathozoa. Deskribatzailearen ustez, gnatostomulido, akantozefalo eta
errotiferoen phylumekin erlazionatuta egongo litzateke.
Nematoda eta Rotifera phylumak


Gai honetan, espezie-kopuru altuen duten pseudozelomatuen phylumak aztertuko
ditugu, alegia, nematodo eta errotiferoena.


Nematoda phyluma

Nematoda phylumak deskribatutako 12.000 espezie besarkatzen ditu, baina, antza
denez, deskribatu gabeko espezie asko dago oraindik; litekeena 500.000 baino
gehiago izatea. Bermiformeak dira eta ingurune guztietan eta dentsitate
altuetan bizi dira. Esate baterako, landatutako 1 ha-ko soro batean milaka
milioi nematodo egon daitezke, edo ortu baten zoluan dagoen usteldutako sagar
batek hainbat espezietako 90.000 ale eduki ditzake. Gehienak bizimodu askea
dute (itsaso, ur geza edo lehorrean, poloetatik tropikotaraino, mendietatik
itsasoko sakonguneetaraino), eta gutxi batzuk ekto edo endoparasitoak dira,
animalietan zein landareetan.

Orokorki, 5 cm baino txikiagoak dira (gehienak 2.5 mm baino laburragoak), baina
mikroskopikoak ere badaude, eta bai metro bete baino luzeagoak direnak ere.
Espezieen dibertsitatea handia izan arren, gorputzaren morfologia harrigarriki
konstantea da.


Ezaugarri orokorrak

1- Bermiformeak, ez segmentatuak, triploblastikoak, pseudozelomatuak eta
simetria bilateralekoak dira.
2- Epidermi sintzitiala edo zelularra, kolagenozko kutikula zalu eta inertez
inguratua. Orokorrean, gazteen hazkundean zehar mudak egoten dira.
3- Gorputz-horman soilik muskulatura longitudinala dago.
4- Espezie bakarrean izan ezik, ez dago ziliorik eta ez flagelorik ere.
5- Liseri-aparatua osoa dute. Ahoa inguratuz, sentimen-organoak dituzten ezpain
gisako luzakin batzuk daude (1, 3 edo 6). Faringea oso garatua, hurrupatzeko
gaitasun handiz.
6- Nerbio-sisteman bi nerbio longitudinal nagusi daude eta nerbio horietaraino
heltzen diren muskulatura longitudinaleko zelulen hedakin luze batzuk.
Badauzkateanfidioizeneko sentimen-organoak buruan, eta espezie bizkarroi
batzuekfasmidioizenekoak, alde kaudalean.
7- Exklusiboki talde honetakoa den eskrezio-aparatua dute,
zeinakerrenikuluizeneko zelula bat edo bi baitarama.
8- Ez dute arnas eta ez zirkulazio-aparaturik ere.
9- Gonokoristikoak dira orokorrean, hau da, sexuak bananduta dituzte. Arrak
emeak baino txikiagoak izateko joera dago.
10- Garapen zuzena dute, baina bizkarroiek zenbait larba sekundario eduki
ditzakete.
11- Garapen determinatua dute. Helduetaneuteliabehatu da.


Gorputzaren egitura orokorra. Gorputz-horma, euskarria eta lokomozioa.

Nematodoen gorputza, epidermiak jariatzen duen kutikulaz estalita dago.
Kutikulak gorputz-hormaren permeabilitatea murrizten du, horrela ingurune
desfaboragarrien inbasioa baimenduz (zoru lehortarrak, ostalarien liseri-
hodia,...). Nematodo lehortar eta bizkarroietan, orokorrean, kutikula geruzatua
da, trinkoa eta zuntzezkoa; ostera, bizitza askeko nematodo itsastar eta
dultzikolek ez dute holako kutikularik. Bestetik, kutikularen ehundura oso
aldakorra da nematodoen artean. Kasurako, erlatiboki leuna izan daiteke, edo
zeta sentsorialez edo luzakin garatxodunez estalita egon daiteke.

Epidermia sintzitiala edo zelularra izan daiteke. Sarritan, epidermia barneratu
egiten da pseudozelomarantz,
lau kordoi longitudinalegituratuz; kordoi dortsal eta bentralak nerbio-kordoi
longitudinalak daramatzate, eta bi kordoi lateralek eskreziorako konduktuak
batez ere, izatekotan. Epidermi azpian muskulatura longitudinalaren geruza
lodia dago, zeina konektatuta baitago nerbio-kordoi dortsal eta bentralera,
zelula muskularren luzakin zitoplasmatikoen bidez.

Barne-organoek betetzen dute ia barne-husgune osoa. Bai kutikulak eta bai
gorputz-ehunen kualitate hidrostatikoek ere zurruntasuna ematen diete
animaliei, hots, euskarria baimentzen dute. Muskulatura zirkularrarik ez
dagoenez, mugimendu peristaltikoa ez da posible. Lokomozio-eredu tipikoa uhin-
higiduran datza, dortsobentralki. Kutikula zalua da baina ez da elastikoa;
longitudinalki, aldiz, nolabaiteko malgutasuna du.


Elikadura eta liseriketa

Nematodoek elikadurarako estrategia asko garatu dituzte, eta horiekin
erlazionatuta oso aldakorrak dira aho-aldeko ezaugarri anatomikoei dagokiela.
Bizimodu askeko nematodo asko harrapakari karniboroak dira, eta ornogabe
txikiez, beste nematodo batzuez barne, elikatzen dira (errotiferoak,
tardigradoak, anelidoak,...). Beste batzuk fitofagoak dira. Espezie itsastar
eta dultzikola asko diatomeo, alga, onddo eta bakterioez elikatzen dira.
Espezie lehortar askok alga, onddo, legamia eta bakterioak jan ditzakete ere.
Espezie lehortarren artean, badaude asko landareen sustraiak zulatu egiten
dutenak edukina hurrupatzeko. Beste nematodo batzuk jalkin-jaleak edo
detritiboroak dira, eta beste batzuk saprozoiko edo koprozoikoak. Azken hiru
hauek, izatez, sedimentu, gorpu edo gorotzetan bizi diren bakterio eta onddoez
elikatzen dira.

Liseri-hodia osoa da eta hurrengo atal hauek aurkezten du: ahoa, faringea edo
esofagoa, hestea, ondestea eta uzkia. Ahoa aurre-aldean kokatuta dago, eta
estomaderitzon aho-barrunbe labur batera irekita dago. Aho-barrunbea kutikulaz
inguratuta dago eta estrukturalki oso aldakorra da, animaliaren elikabideen
arabera. Horrela, espezie karniboroetan hortzak edo ziztailua eraman ditzake.
Herbiboroetan ere ziztailua ager daiteke, kanporantz projektatu ondoren
landareen sustraiak zulatu eta edukia hurrupatzeko baliogarria dena.

Esofagoa edo faringea luzanga da, kutikulaz estalita dago, eta alde guruintsuak
eta muskularrak eduki ditzake. Gero hestea daukagu, ondoren ondeste laburra,
kutikulaz estalia, eta azkenik uzkia. Uzkia gorputzaren alde bentralean dago,
kokapen subterminalean.

Hasierako liseriketa estrazelularra da, hau da, faringeak eta hesteak jariatzen
dituzten entzimen bidez, eta gero intrazelularra.


Zirkulazioa, gas-trukea, exkrezioa eta osmorregulazioa

Nematodoetan ez dago zirkulazio eta gas-trukerako egitura berezirik. Funtzio
horiek betetzeko, fluitu pseudozelomikoen mugimenduek laguntzen dute.

Eskrezioari dagokiola, nematodoen egitura eskretatzaileak soilik talde honetan
aurkitu dira. Kasu sinpeenetan,
errenikuluizeneko guruin-zelula bat edo biz osatuta dago, zeina edo zeintzuak
poro exkretatzailera irekitzen baita edo baitira zuzenean, beste aldea
pseudozelearekin konektatuta egonda. Beste kasu batzuetan, errenikuluak kordoi
exkretatzaile longitudinal birekin asoziatuta daude, zeintzuak aurre-aldean
beste hodi transbertsal batek lotzen baitu. Kordoi guzti horiek zelularen
zitoplasmaren luzakinak dira, H itxurakoak.

Nematodo gehienak amoniotelikoak dira, amonioak gorputz-horma zeharkatzen
duelarik zuzenean. Antza denez, errenikuluen funtzio primarioa osmorregulazioa
izan zen.


Nerbio-sistema eta sentimen-organoak

Nematodoen nerbio-sistema intraepiteliala da, eta epidermi, faringe eta atzeko
liseri-aparatuan kokatuta dago. Gongoil zerebrala nerbio-eraztun periesofagikoa
da. Hortik irteten dira aurrerantz sentsilo zefalikoak eta anfidioak inerbatzen
dituzten nerbioak, eta atzerantz nerbio dortsalak, lateralak eta bentralak,
kordoi longitudinalen barruan.

Sentimen-organo nagusiak papilak, zetak, anfidioak eta fasmidioak dira.
Papilakaho-barrunbe eta buruan kokatuta daude, kutikularen luzakinak
direlarik.Zetakburuan edo gorputzean egon daitezke. Antza denez, biak
mekanorrezeptoreak dira.Anfidioakespezie urtarretan agertzen dira batik bat.
Kutikularen inbaginazio itsuak dira, tutu- edo zaku-itxurakoak, eta buruan
lojatuta daude, alde banatan. Antza kimiorrezeptoreak dira. Espezie parasitiko
askok pare batfasmidiodaukate. Guruin unizelularrak dira, eta alde kaudalean
kokatuta daude. Antza denez, azken hauek kimiorrezeptoreak dira ere.


Ugal aparatua eta garapena

Nematodo gehienak gonokoristikoak dira, baina badaude ere hermafroditikoak
direnak. Arrak emeak baino txikiagoak izaten dira, eta sarritan atze-aldea
kurbo daukate. Alde horretan aparatu kopulatzailea dute,
poltsaizenekoa, gonoporo emean sar daitekeena espermaren transferentzian
laguntzeko. Poltsan kutikulazko arantza bat edo bi egon daitezke. Horretaz
gain, ugal aparatu arrean testikulu tubular bat edo bi, espermoduktua, semen-
besikula eta kloaka agertzen dira. Kloakak heste-hondakinak jasotzen ditu ere.

Ugal aparatu emean pare bat obario luzanga dago, pizkanaka pizkanaka luzatu
egiten direnak, obiduktu tubular, lehenago, eta gero utero luze eta zabal
bihurtzeko. Utero biak konbergitu egiten dira bagina eratzeko, gonoporo soil
batekin konektatuta dagoena. Gonoporo emea guztiz aldenduta dago uzkitik,
gorputz erdiko alde bentralean irekiz.

Barne-ernalketa dute. Parekaketaren ostean, espermatozoideak uteroraino
migratzen dira eta bertan ernalketa jazoten da. Ernaldutako arrautzek gerora
gogortu egingo den mintz lodia jariatzen dute, arrautza jarkikor eta luzaroan
bidegarri izan daitezkeenak sortuz. Arrautzatik helduaren ia egitura guztiak
dituen gazte bat sortuko da; garapena zuzena da, beraz. Animaliaren hazkundean
zehar kutikularen lau muda gaindituko ditu animaliak.


Parasitismoa. Bizi-zikloak.

Nematodo bizkarroiek animalia- eta landare-talde guztiak parasita ditzakete,
parasitismo-mota asko erakutsiz. Hurrengo eskema honetan ikusiko ditugu
nematodoen bizimodu guztiak:

1-Bizitza askekoa.Bizi-zikloa zuzena, eta fase guztiak bizimodu askekoak.
2-Landareen kanpo-bizkarroiak.Landareen kanpo-zelulez elikatzen dira, zelula-
horma ziztailu bidez zulatuz eta edukia hurrupatuz. Herbiborotzat jo daitezke.
3-Landareen barne-bizkarroiak.Fase gazteak landarearengan sartzen dira, haren
zelula biziez elikatuz. Ugalketa landarean bertan gertatzen da, eta gazteen
belaunaldi berria beste landare batzuetara migratu egiten da.
4-Zooparasitismo saprofagoa.Gazteak zein helduak zoruan bizi dira aske, baina
gazteak sar daitezke ornogabe batean. Hor sartuta ez diote kalterik egiten;
ornogabea hil ondoren nematodoak ehn hilez elikatzen dira.
5-Soilik fase gazteak zooparasitikoak.Helduek bizimodu askea dute; gazteek
ornogabeak parasitatzen dituzte.
6-Gazteak fitoparasitikoak, eme helduak zooparasitikoak.Emeak gazteak ekoizten
ditu intsektu fitofago baten barruan. Intsektuak landare bat zulatzen duenean,
gazteak landarearengan sartzen dira endoparasito bihurtuz. Emea heldua denean,
eta kopula jazo ondoren, intsektuaren larban sartzen da, landare berean bizi
den larban.
7-Gazteak zooparasitikoak, helduak fitoparasitikoak.Garapenaren lehenengo
faseak ornogabe baten barruan gertatzen dira. Geroago ornogabea elikatzen
deneko landarearengan sartzen dira gazteak. Landarean amaitzen dute garapena,
hor bertan ugalduz. Gazteen belaunaldi berria ornogabean sartuko da gero.
8-Soilik eme helduak zooparasitikoak.Gazteak zoruan bihurtzen dira heldu.
Kopula ostean, arra hil egiten da eta emeak ornogabe bat infestatuko du,
hurrengo belaunaldia sortuz.
9-Helduak zooparasitikoak.Sexu biko helduak ostalari ornogabe edo ornodun baten
barruan parasitikoak dira. Ostalari batetik besterako transmisioa arrautza edo
gazte eklosionatu berrien bidez gertatzen da. Garapen-fase gazteak bizimodu
askekoak izan daitezke. Adibideak:Ascarisgenerokoak (heste-zizareak) ornodunen
hestean bizi dira, gizakia barne, trikinosia sortzen dutelarik.Enterobius
(bizioak edo txitxareak).Trichinella.
10-Zooparasitoak bitarteko ostalari batekin.Bitarteko ostalari barruan gazte-
garapenaren fase batzuk gertatzen dira. Gero behin-betiko ostalaria infestatzen
dute, zeinean ugalketa jazotzen baita. Adibideak: Filariak (filariasia eta
elefantiasia sortzen dutenak; bitarteko ostalariak intsektu hematofagoak izaten
dira, eltxoak batik bat, eta behin-betiko ostalaria hegaztia edo ugaztuna).


Rotifera phyluma


Rotifera phylumak 1.800 espezie baino gehiago besarkatzen ditu. Espezie gutxi
batzuek 2-3 mm-ko luzera dute, baina gehienak 1 mm baino txikiagoak dira.
Gehienak dultzikolak dira, zooplanktonaren parte direlarik, nahiz eta gutxi
batzuk itsastarrak izan, eta beste batzuk goroldioetan bizi. Gutxi batzuk
kolonialak dira.


Ezaugarri orokorrak

1- Triploblastiko, bilateral eta pseudozelomatu ez segmentatuak dira.
2- Liseri-aparatua hodi-itxurakoa da. Aho bentrala dute.
3-Mastaxizeneko faringean baraila gogorrak (trofoak) daude.
4- Protonefridioak dituzte. Ez dago zirkulaziorako edo gas-trukerako egitura
berezirik.
5- Garuna gongoil-masa dortsala da, mastax gainean kokatuta.Hortik nerbio
batzuk irteten dira. Sentimen-organoak: ozeloak, koroan kokatutako zurda
sentsorialak, eta antena dortsal, lateral eta kaudala.
6- Gonokoristikoak eta partenogenetikoak dira; sarritan arrak falta dira.
7- Ingurune itsastar, dultzikola edo semilehorretan aurki daitezke. Sesilak edo
bizimodu askekoak.


Kanpo-anatomia

Tipikoki, gorputzean hiru alde bereiz daitezke: burua, enborra eta oina.
Buruankoroaizeneko organo ziliatua dago, igeriketa eta elikadurarako balio
duena. Gorputzaren alde nagusia enborra da. Enborreko epidermia lodia izaten
da, etalorikaderitzon estalkia sortzen du. Lorika plaketan edo eraztun-itxurako
sekzioetan zatikatuta egon daiteke, eta orokorrean arantzak edo bestelako
apaindurak eraman ditzake. Gorputzaren alde terminala, edo oina, enborra baino
askoz estuagoa da eta arantzak edo projekzio pare bat edo bi eraman ditzake.
Errotifero herrestari eta sesiletan, oina organo atxekitzaile modura erabiltzen
da; guruin itsaskorrak dauzka.


Gorputz-horma, gorputz-barrunbea, euskarria eta lokomozioa

Orokorrean, errotiferoak kutikulaz peituak dira, baina epidermi sintzitialak
zuntz proteinikozko sare intrazelular trinkoa (lorika) jariatzen du, gorputza
gogortu egiten duena. Epidermia eutelikoa da: nukleoen kopurua konstantea da
espezie bakoitzean. Epidermi azpian muskulatura zirkular eta longitudinala
dago, baina xingola osoak osatu gabe. Pseudozeloma nahikoa zabala da, fluituez
beteta egoten da, eta barne-organoak inguratzen ditu.

Gorputz-horman ez dagoenez muskulu-ehunik, euskarria eta formaren mantenimendua
aipatutako sare proteiniko eta pseudozelomari esker lortzen da.

Nahiz eta errotifero gutxi batzuk sesilak diren, gehienak higikorrak dira.
Batzuk substratu gainean herrestatu, beste batzuk zilioen laguntzaz igeri, eta
beste batzuk propultsioz mugitzen dira luzakin bereziak erabiliz.


Elikadura eta liseriketa

Errotifero gehienak suspentsiboro edo harrapakariak dira, baina azken hauek
omniboroak dira praktikan. Espezie suspentsiboroak kizi organiko nimiñoez
elikatzen dira, zeintzuak koroaren zilioek sortzen duten ur-korrontearekin
ahora eramaten baitituzte. Suspentsiboroen mastaxa jakia birrintzeko moldatuta
dago. Espezie karniboroak protozoo, errotifero eta beste metazoo txikiez
elikatzen dira. Harrapakina zuzenean edo xurgapenaz harrapatzen dute.
Xurgapenaz elikatzen diren errotiferoek, matzarda-itxurako trofoak dauzkate,
harrapakina maneiatzeko balio dutenak behin mastax barruan egon eta gero.

Errotifero batzuk epizoiko eta kanpo-bizkarroiak dira, krustazeo txikien
gainean, batik bat brankietan, bizi direlarik. Beste batzuk barne-bizkarroiak
dira, barraskiloen arrautzen barruan, protozooetan, oligoketo dultzikola eta
lehortarretan, eta bareen hestean eta zeloman bizi direlarik. Errotifero
bizkarroietan oina organo atxekitzaile modura aldatuta dago, eta koroa
murriztuta.

Liseri-aparatua osoa da, baina errotifero batzuek uzkia galdu dute
sekundarioki. Ahoa bentralki kokatuta dago eta, sarritan, koroaren parte batez
inguratuta dago. Ahoa faringera edo mastaxera irekitzen da zuzenean, edo bi
egitura horien artean
aho-hodi ziliatuaegon daiteke, suspentsiboroetan gertatzen den legez. Mastaxera
hainbat (2tik 7ra) listu-guruin irekitzen dira, beraien funtzioak liseri-
entzimak jariatzea eta mastaxaren trofoak lubrifikatzea direlarik. Mastax eta
urdailaren artean esofago laburra dago, zeinera liseri-entzimak jariatzen
dituzten pare bat guruin gastriko irekitzen baita. Gero heste laburra dago, eta
azkenik uzkia, dortsalki kokatuta. Heste eta uzkiaren artean kloaka dago,
zeinera obiduktua eta askotan nefridioduktuak irekitzen baitira.

Liseriketa mastaxaren lumenean hasten da eta urdailean osotzen da
estrazelularki; urdailean zurgapena gertatzen da.


Zirkulazioa, gas-trukea, eskrezioa eta osmorregulazioa

Ez dago zirkulaziorako edo gas-trukerako egitura berezirik. Zirkulaziorako
pseudozeloma erabiltzen da. Gainera, errotiferoen tamainu txikiak difusio-
distantziak murrizten ditu, eta gasen, mantenugaien eta hondakinen garraioa eta
trukea errazten ditu. Seguraski, gas-trukea gorputz-azalean zehar gertatzen da.

Errotifero gehienek pare bat protonefridio dute. Printzipioz, protonefridioen
funtzioa osmorregulazioa da, animalia dultzikoletan aktiboagoak izanda, baina
bai ioien erregulaziorako balio dute ere. Errotifero batzuk, batik bat espezie
semilehortarrak, oso ingurune-baldintza desfaboragarriak jasateko gai dira. 3-
4 urtez egon daitezke egoera kriptobiotikoan.


Ugalketa eta garapena

Partenogenesia izan ezik, ugalketa asexuala ez da ezaguna errotiferoetan.
Gonokoristikoak dira; orokorrean, arrak emeak baino txikiagoak dira. Gainera,
orohar, arrak ez dira hain ugari eta ez hain konplexuak ere.

Ugal aparatu arrean barrabil bat edo bi, espermoduktu eta gonoporoa daude, eta
batzuetan organo kopulatzailea. Espermoduktuaren horman guruin prostatikoak
egon daitezke. Arrak iragankorrak dira eta, morfologikoki, hestearen aztarna
besterik ez dute.

Ugal aparatu emean obario sintzitial bat edo bi daude. Obario bakoitza,
germobitelarioizenaz ezaguna dena, alde biez osatuta dago: batean obuluen
nukleoak daude, eta bestean biteloa ekoizten duen gunea. Behin biteloa nukleo
baten inguruan metatu den, obulu heldua obiduktutik kloakara doa, edo, animalia
hesteaz peitua bada, gonoporora.

Kopula, arraren organo kopulatzailea emearen kloakan sartuz gertatzen da, edo
inpregnazio hipodermikoaz. Azken kasu honetan, arrak emearen gorputzaren atal
desberdinak ikutu egiten ditu, eta esperma zuzenean injektatzen du
pseudozeloman. Eme bakoitzak 8-20 arrautza ekoizten ditu (eutelia): obarioan 8-
20 nukleo dauzkate, eta nukleo bakoitzetik arrautza bat sortuko da. Arrautza
ernaldu ondoren, mintz batzuez inguratuta geratuko da. Uretara askatuko dira
edo substratura finkatu.

Errotiferoetan partenogenesia oso arrunta da. Espezie batzuetan ugalketarako
estrategia bakarra da. Beste espezie batzuek partenogenesi eta ugalketa
sexualaren alternantzia daukate, ingurune-baldintzen arabera. Bizi-ziklo hau
ingurune dultzikoletan bizitzeko moldaera da. Horrela, baldintza
faboragarrietan, emea partenogenesiz ugaltzen da, arrautza diploideoak (2n)
ekoitziz (
arrautza amiktikoa) (meiosia ez da gertatzen). Arrautza amiktikoak,
ernalketarik eduki gabe, eme bihurtuko dira. Baina baldintzak aldatzen
direnean, orduan eme miktikoek arrautza haploideoak (n) (arrautzamiktikoak)
ekoizten dituzte meiosi bidez. Azken egoera hau deskateatzen duen kinada
espezieen arabera aldatzen da, egunaren luzapenaren aldaketak, tenperaturaren
aldaketak, elikagaien iturrien aldaketak izan daitezkeelarik, edo populazioaren
dentsitatearen gehikuntza. Partenogenesiz, arrautza miktikoak (ernaldu gabeko
arrautzak), mitosi bidez, esperma ekoizten duten ar haploideo bihur daitezke.
Esperma horrek beste arrautza miktiko batzuk ernalduko ditu, zigoto iraunkorrak
eta diploideoak sortuz. Zigoto hauek ondo jasaten dituzte baldintza
desfaboragarriak, esate baterako, tenperatura baxuak, lehorketa, eta abar.
Baldintza faborragarriak bueltatzen direnean, zigotoek berriro eme amiktikoak
ekoiztuko dituzte, bizi-zikloa horrela itxiz.

Errotiferoen garapenean zehar hurrengo ezaugarri hauek behatu dira: lakainketa
espirala baina eraldatua; arrautza isolezitikoa, lakainketa holoblastikoa,
estereoblastula; gastrulazio epiboliaz.


Pseudozelomatuen filogeniari buruzko gogoetak

Azken kapitulu bi hauetan ikusitako animaliak 11 phylum desberdinetan sailkatu
ditugu, zeren ez baitago argi beraien arteko erlazio filogenetikorik dagoen ala
ez. Filogeniak proposatzeko orduan, oso zaila suertatzen da jakitea animalia-
talde bik konpartitzen duten edozein ezugarri konbergentziaz sortu den edo
arbaso amankomun batetik heredatu duten; azken kasu honetan, talde biak
ahaidetuta daudela esan daiteke, ezaugarri amankomun hori homologia delarik.
Eboluzio desberdinak jazo dituzten animaliek, habitat antzekoak uztiatzen
dituztenean, oso arrunta izaten da animalia hauek ezaugarri antzekoak
edukitzea, konbergentziaz sortu direnak. Adibide argia parasitismoan daukagu,
eta bai animalia interstizialen artean ere.

Gai hauetan ikusitako animaliak pseudozelomatuak dira. Zoologo gehienen ustez,
pseudozelomaren presentzia ez da nahikoa erlazio filogenetikoak ezartzeko
animalia pseudozelomatuen artean, zeren blastozele iraunkorra gordetzea
konbergentziaz gerta zitekeen talde askotan. Gauza bera esan daiteke beste
ezaugarri amankomun batzuei buruz, hala nola, tamainu txikia, eutelia edo
kanpo-ziliazioa.

Edonola ere, pseudozelomatuen talde gehienak protostomatuen lerroarekin
erlazionatuta egon litezke, batik bat erakusten duten lakainketa espirala dela
eta. Autore batzuen ustez, “askelminteen” jatorria arbaso protostomatu zelomatu
batean egon daiteke, seguraski neoteniaz; hori proposatzeko hainbat ezaugarri
kontenplatu dute: lakainketa espirala, blastozele iraunkorra, tamaina txikia,
kanpo-zilioak, protonefridioen presentzia helduetan. Hipotesi berri batzuen
arabera, pseudozelomatuen talde batzuek phylum bakarrean egon beharko lukete
sailkatuta, garapenaren eta heldu-morfologiaren ezaugarri batzuk aintzat
hartuta. Horrela izanda, autore batzuek, loriziferoak, priapulidoak,
kinorrinkoak, nematomorfoak eta nematodoak phylum batean sailkatzea proposatu
dute.
Edozelan ere, pseudozelomatuen filogenia ez dago batere argi gaur egun.

 Eme amiktikoak
 (2n) Mitosia
Partenogenesia BALDINTZA
FABORAGARRIAK
Arrautza amiktikoak Arrautza amiktikoak
 (2n) (2n)

Mitosia Partenogenesia

 Eme amiktikoak
(2n)

Kinada
Zigoto iraunkorra
(2n)
Eme miktikoak
(2n)
Ernalketa Meiosia
Arrautza miktikoak
(n) BALDINTZA
Partenogenesia DESFABORAGARRIAK
Esperma Arra
(n) (n)
Mitosia
Eumetazoo zelomatu protostomatuak. Annelida phyluma.


Gai honetan animalia zelomatuak aztertzen hasiko gara. Badakigunez,
zelomagorputz-barrunbea da, eta nahiz eta helduan murriztuta edo desagertuta
egon daitekeen, animalia zelomatuen enbrioian beti agertzen da. Zelomaren
jatorria mesodermoan dago, eta, ikusi genuenez, eskizozeliaz edo enterozeliaz
sor daiteke. Edozein kasutan, zelomaperitoneoizeneko epitelioz inguratuta dago,
epitelio hau mesodermotik datorrelarik. Tipikoki, zeloma ganbara pare batez
(ezkerra eta eskuina) edo pare bat baino gehiagoz osatuta dago, animaliaren
ereduaren arabera. Zeloma barruan dagoen likidoak funtzio batzuk bete ditzake
zelomatuen talde desberdinetan: gasen eta material elikagarrien garraioa,
likidoaren horniketa hondakinen eskrezioaren prozesuetarako, eskeleto
hidrostatiko gisa, eta gametoen umatzerako eta enbrioien inkubaziorako leku
modura.

Tradizionalki, zelomatuen lerro bi onartu dira,
protostomatuenaetadeuterostomatuena. Protostomatuen artean, anelidoak,
moluskuak, artropodoak eta beste phylum batzuk sartu dira, eta deuterostomatuen
artean, ekinodermatuak, kordatuak eta beste phylum txiki batzuk.


Annelida phyluma

Annelida phylumak (grekeratik,
annulatus: eraztunduna) 15.000 espezie besarkatzen ditu gutxi gorabehera. Talde
honek zizare segmentatuak biltzen ditu, eta tradizionalki hiru klasetan
sailkatu dira:

Polychaeta klasea: 10.000 espezie baino gehiago besarkatzen ditu. Poliketo
gehienak itsastarrak dira, eta bentikoak edo bizimodu askekoak izan daitezke;
hau dela-eta, tradizionalkipoliketo sedentarioezetapoliketo errariezmintzatu
da. Arrantzarako erabiltzen diren zizareak adibide dira.

Oligochaeta klasea: lur-zizareak biltzen dira klase honetan. Gehienak lur
lehorrekoak dira, gutxi batzuk ur gezatakoak diren arren. Beste espezie
batzuek, sekundarioki, itsasoa kolonizatu dute. Gutxi gorabehera, 3.500 espezie
dira.

Hirudinida (edo Hirudinea) klasea: hemen izainak dauzkagu. Aurrekoak bezala, ur
geza edo lur lehorrekoak izan daitezke, nahiz eta gehienak dultzikolak izan.


Anelido txikienak poliketo interstizialak dira, mm-hamarren batzuetakoak
izanik, eta handienak 3 m-ko lur-zizare batzuk eta espezie itsastar batzuk.

Anelidoen ezaugarri nagusia
gorputz segmentatuada. Segmentu guztiak antzekoak dira, eta, beraz,metameria
homonomoaaurkezten dute. Kanpo-aldetik, metameria edo segmentazioa eraztunetan
edo ildo zirkularretan islatzen da. Barne-organoek parakuntza metamerikoa dute
ere, segmentuak horma transbertsal edo trenkaden bidez bereizita daudelarik.


Historia taxonomikoa

Beste gai batzuetan aipatu dugunez, Linnaeusek Vermes izeneko taxon barruan
sailkatu zituen ornogabe guztiak, intsektuak izan ezik. 1809. urtean, Lamarckek
Annelida taxona ezarri zuen poliketo eta oligoketoak besarkatzeko; hala ere,
izainak platihelminte trematodoekin batera sailkatu zituen. 1816. urtean,
Cuvierrek anelidoak eta artropodoak batu zituen Articulata deritzon taxonean.
Izain eta beste anelidoen arteko harremanak ez ziren ezagutu 1851. urte arte.
Gaur egun bezala ezagutzen den Annelida phyluma mende honen hasieran onartu
zen.

Anelidoen sailkapenari dagokiola, esan dugunez, klasikoki hiru klase onartzen
dira. Baina autore batzuek oligoketo eta hirudineoen klaseak Clitellata izeneko
beste klase batean batu dituzte, eta beste autore batzuen ustez, klasikoki
poliketoen klase barruan dauden mizostomidoak aldendu behar dira
poliketoetatik, Myzostomida izeneko klasean sailkatuz.


Ezaugarri orokorrak

1- Animalia bermiforme, zelomatu eta simetria bilateralekoak.
2- Gorputza metamerikoa. Metameroen aurreanprostomioadago, eta metameroen
atzeanpigidioa. Burua prostomioak etaperistomioakosotzen dute, eta azken atal
horretan ahoa aurkitzen da.
3- Gorputz-horman kanpo-muskulatura zirkularra eta barneko longitudinala
aurkezten da. Epidermiak kutikula fina jariatzen du.
4- Hari-itxurako kitinazko zetak, segmentuetan pareka kokatuta, gorputz-
hormatik luzatzen direnak. Hirudineoetan ez.
5- Liseri-aparatua hodi eredukoa da; ez dauka parakera metamerikorik.
6- Zirkulazio-aparatua itxia da. Plasman arnas pigmentuak egon daitezke
(hemoglobina, hemeritrina edo klorokruorina).
7- Nerbio-sistema ondo garatuta dute. Gongoil zerebral dortsalek eta nerbio-
kordoi gongoildun bentralek osotzen dute. Gainera, metamero bakoitzean nerbio
lateralak daude.
8- Sentimen-organoak ondo garatuta daude: organo fotohartzaileak, ukipenerako
eta orekarako organoak, papila gustatiboak,...
9- Gasen elkartrukea, tegumentuan, brankia edo podioetako zabalguneetan zehar
gertatzen da.
10- Eskrezio-aparatua metamero bakoitzean kokatutako bi metanefridioz osatuta
dago. Kasu batzuetan protonefridioak daude.
11- Gonokoristikoak edo hermafroditikoak dira. Gehienek trokofora larba dute,
baina talde batzuetan galdu egin da sekundarioki.
12- Ingurune guztietan aurki daitezke.


Gorputzaren egitura orokorra

Anelidoen gorputz-plana, animalia metameriko, triploblastiko, zelomatu eta
simetria bilateralekoko adibide tipikoa da. Gorputza luzanga eta, kasu
gehienetan, zilindrikoa da, baina talde batzuetan, batik bat izainetan,
zapalduta dago. Burua
prostomioetaperistomiozosatuta dago, eta azken honetanahoaaurkitzen da. Atal bi
horiek segmentatutako gorputzaren aurrean daude, hau da, ez dira metameroak, ez
baitira sortzen metameroen proliferazio-zonatik. Bestetik, ketabakoak dira,
baina hainbat taldetako espezie batzuek, sekundarioki, benetako segmentuak
inkorporatu dituzte burura, eta ondorioz ketak edukiko dituzte buruan.
Segmentatutako gorputzaren osteanpigidioadaukagu,uzkiadaramana. Segmentu
berriak pigidioaren aurrean sortzen dira, eta beraz, segmentu zaharrenak aurre-
aldekoak dira eta gazteenak atze-aldekoak. Beraz, kanpotik metameria agerian
dago. Barrutik ere: barrunbe zelomikoa zatikatuta agertzen da, eta segmentu
biren arteanseptuedotrenkadadago. Eredu tipiko hau eraldatuta egon daiteke
anelidoen artean, eta horrela zelomaren tamaina murriztuta egon daiteke edo
septuak galduta ager daitezke. Anelido batzuekmetameria homonomoaaurkezten
dute, hau da, metamero guztiak gutxi gorabehera berdinak dira. Beste
batzuekmetameria heteronomoaaurkezten dute; kasu horietan, segmentuak multzoka
agertzen dira funtzio desberdinak betetzeko.

Bestetik, metameria barrutik islatuta dago, zeren eta organoak eta aparatu edo
sistemen osagaiak parakera metamerikoan agertzen baitira. Egoerarik
primitiboenean, segmentu bakoitzean zirkulazio-aparatu, aparatu eskretatzaile
eta nerbio-sistemaren parte bat dago, barrunbe zelomikoez gain. Gorputzeko
segmentu bakoitza trenkaden bidez aldenduta dago beste guztietatik, eta
horregatik segmentu bakoitzak behar egituralak edo fisiologikoak betetzeko
behar dena behar du eduki.

Klasez klase aztertuko dugu orain gorputz-plana.


Polychaeta

Poliketoen klaseak anelido primitiboenak besarkatzen ditu. Ia guztiak
itsastarrak dira, alde intertidialetik itsas hondoraino aurkitzen direlarik.
Gutxi batzuk ingurune dultzikoletan edo gazi-gezetan bizi dira, eta gutxienez
espezie bi lur lehorrean. Batzuk sinbiotikoak dira. Espezie interstizialak 1
mm-koak baino txikiagoak izaten dira eta bizimodu askeko espezie batzuek 3 m-ko
luzera eduki ditzakete. Guzti horrekin erlazionatuta, poliketoak oso dibertsoak
dira egiturari dagokiola.

Sarritan, poliketoen bizimoduak eta habitatek islatzen dute beraien gorputz-
forma. Bizimodu askea dutenek eta jalkin-jale batzuek metameria homonomoa
aurkezten dute. Hain aktibo ez diren poliketoek, ostera, metameria heteronomoa
aurkezten dute, eta horrela gorputza diferentziatuta dute atal batzuetan,
funtzio desberdinak betetzeko. Poliketo sedentario hauek dira, esate baterako,
tutu baten barruan bizi diren suspentsiboroak, eta deposito-jale eta detritus-
jale batzuk.

Orokorrean, poliketoen gorputzean,
burua,enbor segmentatuaetapigidioaaurkituko ditugu.
Buruanprostomioaetaperistomioadauzkagu. Sarritan, buruan luzakin batzuk aurki
daitezke; prostomioanpalpoaketaantenak(edo tentakuluak) eta
peristomioankirruak. Aipatu dugunez, enborra homonomoa edo heteronomoa izan
daiteke. Tipikoki, segmentu bakoitzakparapodioizeneko pare bat apendize
daramatza, eta parapodioetan hainbat zeta-multzoedoazikula-multzo,kitinazkoak
edo eskleroproteinazkoak. Parapodioak, printzipioz, birramoak dira, hau da,
badaukatenotopodiodortsal bat etaneuropodiobentral bat. Edozelan ere,
eboluzioan zehar, egitura tipiko hau aldatu egin da eta parapodioak
espezializatu egin dira funtzio desberdin batzuk betetzeko: lokomozioa, gas-
trukea, babesa, substratuari ainguratzeko, ur-korronteak sortzeko,... Metameria
heteronomoa duten poliketo batzuetan, parapodioen morfologia desberdina da
gorputz-atal desberdinen arabera: batzuk brankia-modura arituko dira, beste
batzuk lokomoziorako erabiliko dira eta beste batzuk janaria harrapatzeko.

Poliketoak gonokoristikoak dira eta dituzten ugal egiturak nahikoa sinpleak
izaten dira; generalean, peritoneotik gametoak proliferatu egiten dira ugal
sasoian. Gehienek larba igerilaria ekoizten dute,
trokoforahain zuzen.

Hasieran aipatu dugunez, poliketoen barruan
mizostomidoaksailkatu dira (autore batzuen ustez, beste klase apartekoak izango
lirateke). Animalia hauek bizimodu parasitikora moldatuta daudenez, gorputz-
plana guztiz eraldatuta daukate, poliketoenekiko konparatuz.


Oligochaeta

Oligoketoen klaseak 3.500 espezie besarkatzen ditu gutxi gorabehera, gehienak
dultzikolak edo lur lehorrekoak direlarik. Oligoketoen 200en bat espeziek
kolonizatu dute itsasoa sekundarioki, eta kostaldean eta ingurune bentikoan
aurki daitezke. Hala ere, gero eta espezie itsastar berri gehiago deskribatzen
ari dira, eta beraz, seguraski, uste dena baino oligoketo itsastarren espezie
gehiago egon daiteke. Oligoketo asko gordelekuetan bizi dira, baina beste
batzuk detritus epibentikoan edo algen harizpien artean aurkitzen dira; batzuk
tutuetan bizi dira eta beste batzuk bizkarroiak dira. Gorputzeko luzerari
dagokiola, txikienak 1 mm baino txikiagoak dira (urtarrak) eta handienak 3 m-
koak (Australiako lur-zizareak).

Poliketo eta oligoketoen artean desberdintasun batzuk daude, ingurune lurtar
eta dultzikoletako bizimoduarekin erlazionatuta daudenak. Horrela, oligoketoek
ez dute parapodiorik, orokorrean buruan ez dute poliketoetan aurkitzen diren
apendize sofistikaturik, eta zeta gutxiago aurkezten dute. Gainera
hermafroditikoak dira; tipikoki “kopulatu” egiten dute eta kapsulatutako
enbrioiak ekoizten dituzte, garapen zuzena dutenak. Morfologiari dagokiola,
poliketoek baino dibertsitate gutxiago aurkezten dute.

Oligoketoen gorputzak metameria homonomoa aurkeztu ohi du, baina kasu batzuetan
atalkako espezializazioa ikus daiteke: brankiak edo aldaketak zeten luzeran,
esaterako. Bestetik, segmentu gutxi batzuek
kliteloaosotzen dute. Kliteloa ugalketan aritzen den egitura berezia da.
Prostomioak eta peristomioak osotzen dute burua, eta batzuetan aurre-segmentu
batzuek ere. Gehienetan prostomioa oso txikia da, baina espezie batzuetan
luzatuta dago tentakulu edo proboszide bat itxuratuz. Enbor metamerikoaren
atze-aldean pigidioa dago, uzkia daramana.


Hirudinida

Hirudinidoen klaseak 500 espezie besarkatzen ditu gutxi gorabehera, izainak
barne. Aparte brankiobdelidoak (espezie gutxi batzuk) eta akantobdelidoak
(espezie bakar bat) dauzkagu, antza oligoketo eta hirudinidoen (izainen) artean
egongo liratekeenak. Izain asko bizimodu askeko harrapakariak dira eta beste
asko kanpo-bizkarroiak ornodunetan zein ornogabeetan. Haietariko batzuk
protozoo, nematodo eta zestodo bizkarroien bitarteko ostalariak edo bektoreak
dira. Gehienak urtarrak dira, nagusiki ur gezatakoak.

Hirudinidoek
segmentu-kopuru finkoadaukate, eta segmentu horiek zenbaki erromatarrez
zenbakitzen dira. Horrela, izainetan 34 lakain daude, brankiobdelidoetan 15 eta
akantobdelidoetan 30. Edozelan ere, kanpotik zaila suertatzen da lakainak
zenbatzea, zeren eta askotan azaleko eraztunak baitaude, eta beraz segmentu
gehiago daudela ematen du.

Izainek, oligoketoek bezala,
kliteloadaukate. Gainera badauzkatekopadura bi, bata aurre-aldean eta bestea
atze-aldean. Ez dute zetarik (soilik akantobdelidoetan agertzen dira, baina oso
gutxi) eta ez parapodiorik ere. Tipikoki zeloma murriztuta dago kanal eta gune
batzuetara, zirkulazio-mekanismo gisa aritzen direnak.

Gehienek gorputz dortsobentralki zapalduta daukate. Tamainari dagokiola, 0.5-25
cm artekoak dira. Gorputzean bost alde bereiz daitezke: 1/ aurre-aldea,
prostomioa(orokorrean minimoa) etaaurre-segmentuakdaramatzana. Alde
horretanbegiaketaaho bentralaaurkitzen dira, eta ahoa inguratuzkopadura
oralaedo aurre-kopadura. 2/ alde preklitelarra, V-VIII lakainek osotzen dute.
3/ alde klitelarra, IX-XI lakainek osotzen dute; kliteloa soilik ugal sasoian
da nabaria. 4/ alde postklitelarra, XII-XXVII lakainek osotzen dute. 5/ atze-
aldea, 7 segmentu fusionatuta daude (XXVIII-XXXIV)atze-kopadura bentralaosatuz.
Oligoketoak bezala, hermafroditikoak dira, eta kopula ostean ekoizten dituzten
enbrioiek garapen zuzena pairatzen dute.


Gorputz-horma eta zelomaren parakera

Poliketoak

Poliketoen gorputza kutikula fin batez inguratuta dago. Epidermia epitelio
prismatikoa da (zelula zilindrikoez osatuta), zona batzuetan ziliatua izanda.
Epidermiaren azpian ehun konektiboa, muskulatura zirkularra eta muskulatura
longitudinala agertzen dira. Azken hau oso lodia da eta lau xingola edo pakete
osotzen ditu, bi dortsal eta bi bentral. Zeloma inguratuz peritoneoa daukagu.
Aipatutako muskulatura horretaz gain, badaude beste muskulu batzuk, gorputzeko
alde ebaginagarriak uzkurtzeko (faringea edo proboszidea, brankiak), edo
parapodioak mugiarazteko.Parapodioakgorputzeko hormaren luzakinak dira, eta
tipikoki adar bi dauzkate,notopodioaetaneuropodioa. Parapodioetanzeta-
multzoedoazikula-multzobatzuk aurkitzen dira, kitinazkoak eta
eskleroproteinazkoak direnak.

Egoerarik primitiboenean zeloma metamerikoa da. Zeloma-barrunbe bakoitza
trenkadaedoseptubaten bidez dago bananduta aldamenekoetatik; alegia, lakain
biren artean septu bat egongo da. Eta zeloma-barrunbe bakoitza eskuin-aldean
eta ezker-aldean bananduta dagomesenteriobaten bidez; beraz, mesenterio bi
dauzkagu, bata dortsala eta bestea bentrala.

Poliketo askotan, segmentuen arteko septuak desagertu egin dira sekundarioki,
edo zulatuta daude, eta ondorioz, zelomaren fluitua continuum bat da segmentuen
artean. Beste poliketo txiki batzuetan zeloma galdu egin da.


Oligoketoak

Oligoketoen gorputz-horma poliketoena bezalakoa da. Horrela, epidermia kutikula
fin batez inguratuta dago eta zelula zilindrikoez osatuta. Epidermian badaude
ere mukusa jariatzen duten guruin-zelula batzuk. Oligoketo dultzikola txikietan
zilioak daude prostomioaren inguruan eta brankietan. Epidermiaren azpian
muskulatura
zirkularra eta ondoan muskulatura longitudinala agertzen dira, azken hau
peritoneoz inguratua. Geruza muskular horiek oso sendo eta konplexuak izaten
dira lur-oligoketoetan. Lakainen artekoseptuakondo garatu eta muskulutsuak
izaten dira.

Lur-oligoketo gehienek poro txiki batzuk aurkezten dituzte gune zelomiko
bakoitza eta kanpo-ingurune artean. Poro hauek fluitu zelomikoaren galera
ekiditeko erabiltzen dira, eta beraz muskulu batzuk aurkezten dituzte. Antza
denez, poro horien bidez umel mantentzen da gorputza, lehorketa ekidituz eta
gas-trukea erraztuz.

Oligoketoek ez dute parapodiorik, baina ia espezie guztiek
zetakdauzkate, lokomozioan aritzen direnak.


Hirudinidoak

Ebaketa transbertsoak erakusten duenez, hirudinidoak guztiz desberdinak dira
gainerako anelidoekiko. Batetik, epidermi azpian ehun konektibo sendoa dute
(dermia), eta bestetik, daukaten zeloma guztiz murriztuta dago. Epidermian
zelula-geruza sinplea dute eta inguruan kutikula fina. Baita epidermian guruin-
zelula batzuk daude, horietariko batzuk oso luzeak izanik. Oligoketo eta
poliketoetan bezala, muskulatura zirkularra eta muskulatura longitudinala
agertzen dira, baina ez daude hain antolatuta. Horietaz gain, muskulu
dortsobentralen xingola batzuk daude, eta muskulatura zirkular eta
longitudinalaren artean
muskulatura diagonala edo oblikuoa. Xingola muskular arteko guneak dermi
trinkoak betetzen ditu.

Zelomaren murrizpena, ehun konektiboaren proliferazioarekin erlazionatuta dago.
Salbuespen batzuk kenduta, septuak
Acanthobdellaespeziean (lehenengo 5 lakainetan) eta brankiobdelidoetan
(gorputzeko erdi aldean) agertzen dira soilik. Beste gainerako hirudinido
guztietan, gune zelomikoak kanal eta gune batzuez ordeztuta daude,
zirkulaziorako erabiltzen direnak. Hirudinido batzuetan kanal zelomikoak guztiz
murriztuta daude, zeren eta kanal horien inguruanehun
botrioidalarenproliferazioa gertatu baita. Ehun hori mahats-lukuaren itxurakoa
da, peritoneoaren espezializazioa, eta erabiltzen da elikagai-erreserborio
modura.


Lokomozioa eta euskarria

Poliketoek barrunbe zelomikoak erabiltzen dituzte eskeleto hidrostatiko gisa,
hau da, gorputz-euskarrirako. Ezaugarri hidrostatiko honek gehi ondo garatutako
muskulaturak, eta bai gorputz metamerikoak eta parapodioek laguntzen dute
lokomozioan. Orokorrean, hiru lokomozio-eredu daude: igeriketa, narrasketa eta
indusketa. Mugimendu guzti hauek, printzipioz, muskulu longitudinaletako
xingolen eta parapodioetako muskuluen menpe daude. Muskulu zirkularrak ez daude
hain ondo garatuta animalia hauetan, eta, batik bat, barrunbe zelomikoen
barruko presio hidrostatiko egokia mantentzeko erabiltzen dira. Muskulatura
longitudinala antagonikoki aritzen da lakain bakoitzean, alegia, segmentu jakin
bateko eskuineko muskulatura uzkurtzen den bitartean ezkerrekoa erlaxatu egiten
da; aldi berean parapodioak luzatu edo atzeratu egiten dira. Horrela gorputzean
zehar uhin metakronalak zabaltzen dira atzetik aurrerantz. Uhin horien
luzeraren aldaketek gehi parapodioen mugimenduak lokomozio-eredu desberdinak
sortarazten dituzte. Edozelan ere, poliketoek moldaera asko aurkezten dituzte
lokomoziorako, gorputz-egitura eta bizimoduaren arabera.

Oligoketoek ondo garatutako eskeleto hidrostatikoa erabiltzen dute euskarrirako
zein lokomoziorako. Beraien lokomozio-eredua poliketoen antzekoa da, baina
parapodiorik ez daukatenez, peristalsia eta zeten manipulazioa erabiltzen
dituzte indusketarako eta narrasketarako. Indusketarako, lakain bakoitzeko
muskulatura longitudinala eta zirkularra antagonikoki aritzen dira, hau da,
muskulatura longitudinala uzkurtzen denean muskulatura zirkularra erlaxatu
egiten da. Horrela, segmentu bakoitzeko forma, luzea eta mehea izatetik lodia
eta laburra izatera aldatzen da muskuluen ekintza bidez. Forma-aldaketa hauek
gorputzean zehar zabaltzen dira, uhin peristaltikoa sortuz. Horretarako, noski,
zeloma beharrezkoa da.

Hirudinidoen kasuan, gorputz trinkoa erabiltzen da euskarrirako. Lokomoziorako
muskulatura gehi kopadurak erabiltzen dira; azken hauek substratuan finkatzen
dituzte, eta horrela muskuluen ekintzak efektiboak dira. Atze-kopadura
itsatsita dagoenean, muskulatura zirkularra uzkurtzen da eta, orduan, gorputza
luzatu eta argaldu egiten da; horrela, gorputza aurrerantz zabaltzen da, aurre-
kopadura substratuari itsatsiz. Gero atze-kopadura erlaxatu eta muskulatura
longitudinala uzkurtu egiten da, eta horrela gorputza laburtu eta loditu egiten
den bitartean, atze-kopadura aurrerantz doa. Bestetik, izain igerilariek
gorputzeko uhindura dortsobentralak erabiltzen dituzte lokomoziorako.


Elikadura-estrategiak

Poliketoen kasuan, elikadura-estrategia asko ezagunak dira, zeren animalia
hauek hainbat eta hainbat habitat itsastar hustiratu baitituzte arrakastaz.
Batzuk harrapakariak dira, beste batzuk deposito-jaleak, beste batzuk
iragazleak, eta badaude ere sinbiotikoak direnak. Oligoketoen elikadura-
estrategiak ez dira hain dibertsoak. Hau ez da harritzekoa, kontuan hartzen
badugu oligoketoen kanpo-azaleko eraiketa berezien gabezia. Batzuk
harrapakariak dira (dultzikolak), beste batzuk detritiboroak eta gehienak
deposito-jaleak. Hirudinidoei dagokiela, gehienak kanpo-bizkarroiak dira,
ostalariaren odolaz edo beste gorputz-fluitu batez elikatzen direlarik. Beste
batzuk harrapakariak dira, eta beste batzuk sarraskijaleak (animalia hilez
elikatzen dira).


Liseri-aparatua

Polichaeta

Poliketoen liseri-aparatua, tipikoki, ahoan hasi eta uzkian amaitzen den hodi
zuzena da. Hiru atalez osatuta dago: aurreko hestea, erdiko hestea eta atzeko
hestea. Aurreko hestea
estomodeoada, alegia, zati ektodermikoa. Bertan, aho-barrunbea, faringea eta
esofagoaren aurre-aldea daude. Espezie batzuetan haginak edo barailak egon
daitezke, eta beste espezie batzuetanproboszidea, hau da, faringe
ebaginagarria. Aurreko hestearekin asoziatuta guruin batzuk egon daitezke,
esate baterako mukusa ekoizten dutenak, edo guruin pozoitsuak.
Endodermotik datorren erdiko hesteak esofagoaren atze-aldea eta heste luze bat
besarkatzen ditu. Hestearen aurre-aldea, batzuetan, urdail edo metatzeko gune
bezala aritzen da (poliketo sedentarioetan). Erdiko hestea erlatiboki zuzena
izan daiteke edo, azalera emendatzeko, tolesturak, itsuak, eta abar eduki
ditzake. Alde desberdinak histologikoki diferentziatzen dira. Horrela, aurre-
aldean edo urdailean liseri-entzimak aurkitzen dira; geroago zurgapenerako
gunea dago. Atze-aldean mukusa ekoizten duten zelula sekretatzaileak daude;
mukusa, ez-liseritutako materialarekin lotzen da gorotzak ekoizteko. Janaria,
zilioen eta muskuluek ekoizten duten akzio peristaltikoaren laguntzaz mugitzen
da erdiko hestean zehar.

Azkenik, atzeko hesteak ondeste laburra eta uzkia besarkatzen ditu.
Ektodermikoa da.

Liseriketa, tipikoki, estrazelularra da, baina talde batzuetan intrazelularra.


Oligochaeta

Oligoketoen liseri-aparatua hodi zuzena da tipikoki, zeinean alde espezializatu
batzuk aurki baitaitezke, batik bat aurre-aldean. Lur-zizareetan, esate
baterako, ahoaren atzean aurreko heste ektodermikoa (estomodeoa) dago; jarraian
hodi bukala edo aho-barrunbea, faringe muskularra eta esofago laburra. Atzeko
esofagoan, sarritan, alde bi aurki daitezke: elikagaiak biltzeko
paparoaeta elikagaiak birrintzekoarandoia, muskulutsua dena eta kutikulaz
inguratuta dagoena. Oligoketo gehienetako esofagoan badaude ereguruin
kaltziferoak, ingeritutako elikagaietatik kaltzioa ateratzeko. Kaltzioaren
soberakina kaltzita bihurtzen dute guruin horiek; hestearen hormak ez du
kaltzita zurgatzen, eta beraz zuzenean kanporatzen da uzkitik. Bestetik, guruin
kaltziferoek odolean eta fluitu zelomikoan dauden kaltzio- eta karbonato-ioien
mailak erregulatzen dituzte.

Aurreko hestearen funtzioak hurrengo hauek dira: elikagaien ingestioa,
garraioa, bilketa eta liseriketa mekanikoa. Horretarako, faringeko guruinek
ekoizten duten mukusaren laguntzaz baliatzen da.

Erdiko hestea hodi zuzena eta endodermikoa da. Aurreko aldea batik bat
jariatzailea da; liseri-entzima batzuk ekoizten ditu, hestearen lumenera
askatzen direnak. Liseriketa estrazelularra da. Zurgapen gehiena hestearen
atzeko erdian ematen da.

Azkenik, atzeko hestea proktodeo laburra da, eta uzkian amaitzen da.

Espezie lurtarretan, heste-horma tolestuta dago lerro mediodortsalean zehar,
tiflosoleaeratuz. Honek azalera digestiboa eta xurgatzailea emendatzen ditu
asko.

Janaria heste-hormaren ekintza peristaltikoez eta lokomozioarekin asoziaturiko
gorputz-mugimenduez mugitzen da.

Oligoketo askotan, eta beste anelido batzuetan ere, badaude
zelula kloragogenoizeneko zelula pigmentatuen masak. Zelula horiekehun
kloragogenoaosotzen dute: peritoneotik dator eta heste-horman, tiflosolearen
barruan eta parte batean zeloman lokalizatuta dago. Zelula horiek glukogenoa
eta lipidoak sintetizatzen dituzte, zelomara askatu eta gorputz-ehun guztietara
eramaten dituzte material horiek. Gainera eskrezioan ere aritzen dira.


Hirudinida

Hirudinidoen liseri-hodiak, aurre-heste ektodermikoa (estomodeoa), erdi-heste
endodermikoa eta atze-heste ektodermiko laburra (proktodeoa) besarkatzen ditu.

Aurre-hestean hurrengo egitura hauek ditugu: ahoa, barailak, aho-barrunbea,
proboszidea, faringea eta esofagoa. Aurre-hestea kutikulaz inguratuta dago,
zeinak gogortasuna eskaintzen baitio proboszideari, eta barailak ekoizten
baititu. Badaude ere listu-guruin unizelularrak. Beraien funtzioak bi dira:
alde batetik, antigatzatzailea ekoizten dute kopadura daroan barailan, eta
bestetik, barailik gabeko hirudinido bizkarroietan, entzimak ekoizten dituzte
proboszidea sartzen laguntzeko.

Esofagoaren atzetik erdiko hestea dago, normalean urdaila edo pararoa esaten
zaiona. Alde horretan, hirudinido gehienetan, itsu asko daude, eta horrela,
batetik, biltzeko gune handia lortzen da, eta bestetik azalera askoz
emendatzea. Hirudinido batzuetan erdiko hestean alde bi desberdintzatzen dira
morfologikoki.

Azkenik, ondeste labur bat dago proktodeoan, erdiko heste eta uzkiaren artean.
Uzkia dortsalki kokatuta dago, gorputzaren azken lakain eta atzeko kopaduraren
artean.

Hirudinidoen liseriketari buruz ez dago datu askorik. Antza denez, liseri-tasa
oso baxua da (erdiko hestean dituzten entzima bakarrak exopeptidasak direlako).
Gehienek oso flora bakteriar aberatsa dute. Bakterioek liseriketan hartzen dute
parte, eta gainera beraien ostalariek sintetizatu ezin duten produktu
metabolikorik (edo bitaminak) ekoizten dituzte.


Zirkulazioa eta gas-trukea

Polychaeta

Kontuan hartzen badugu 1/ poliketo gehienen tamainu erlatiboki handia, 2/
ganbara zelomikoen konpartimentazioa, eta 3/ soilik hestearen parte batzuek
balio dutela elikagaien produktuak zurgatzeko, logikoa da itxarotea zirkulazio-
mekanismoren bat egotea barne-garraio eta banaketarako. Gainera, poliketo
askoren gas-trukerako egiturak gorputzeko alde jakin batzuetara daude mugatuta,
eta beraz beharrezkoa da zirkulazio-aparatua edukitzea barneko gasen
garraiorako.

Apendize gabeko poliketoetan gas-trukea gorputzeko azalean zehar gertatzen da.
Poliketo epibentiko aktiboek oso baskularizatuta dauden parapodioen aldeak
erabiltzen dituzte brankia modura. Benetako brankiak aurkitzen dira ere
poliketoetan, itxura desberdinetakoak izaten direlarik.

Zirkulazio-aparatuaren eredu orokorra hurrengo hau da: odol-hodi longitudinala,
dortsalki kokatua, odola aurrerantz eramateko, eta beste odol-hodi longitudinal
bat, bentralki kokatua, odola atzerantz garraiatzeko. Hodi bi horien artean
badaude hodi segmentario batzuk parapodioetan, septuetan eta heste inguruan.
Aurreko hodien sarea oso ondo garatuta dago faringe muskular eta gongoil
zerebralaren inguruan.

Odola mugiarazteko, bai gorputzeko hormaren muskuluak eta bai odol-hodienak ere
erabiltzen dira. Ez dago bihotzik edo odola ponpatzeko organo berezirik. Odol
oxigenatua odol-hodi dortsalean sartzen da, modu horretan animaliaren aurre-
aldera ailegatzen delarik lehenago.

Azaldutako eredua orokorra da, baina badaude aldaketa asko horren gainean.
Esate baterako, espezie batzuetan ponpatzeko egiturak ager daitezke (normalean
odol-hodi baten alde muskularizatua izaten da), odol-hodi gehiago edo
eraldatuak, edo sinuak ager daitezke, odolaren mugimenduak desberdinak izan
daitezke,... Bestetik, poliketo batzuetan ez dago zirkulazio-aparaturik: oso
txikiak edo sedentarioak direnek ez dute edukitzen. Glizeridoetan ere ez dago,
edo oso murriztua da; hauek handiak eta aktiboak dira hala ere. Kasu horietan,
zelomak hartzen du zirkulazio-aparatuaren papera: zeloman odol-zelula gorriak
daude (hemoglobinarekin), septuak ez-osoak dira eta, beraz, zelomaren fluitua
pasa daiteke lakainen zehar, gorputz-mugimenduen eta peritoneoan dauden zilioen
laguntzaz.

Poliketo gehienek arnas pigmentuak dauzkate. Arruntena hemoglobina da, baina
klorokruorina eta hemeritrina agertzen dira ere familia batzuetan.


Oligochaeta

Oligoketoen zirkulazio-aparatua poliketoenaren antzekoa da, baina aldaketa
batzuk aurkezten ditu, batik bat odolaren mugimenduari dagokiola. Aldaketak
ingurune lehortar eta dultzikoletan bizitzeko moldaerak dira.

Orokorrean, hiru odol-hodi longitudinal daude, hodi segmentarioen bidez
konektatuak. Odol-hodi longitudinalik handiena hodi dortsala da. Bere horma
nahikoa gogor eta muskulutsua da, eta odolaren mugimenduan hartzen du parte
ponpatuz. Heste azpian, mesenteriotik eskegita, hodi bentrala dago,
longitudinala hau ere bai. Hirugarren odol-hodi longitudinala hodi subneurala
da, nerbio-kordoi azpian doana, izenak berak dinoskunez. Oligoketo batzuetan
badaude beste odol-hodi longitudinal txikiagoak, batik bat espezie lurtarretan,
baina hiru odol-hodi longitudinal nagusien adarrak izaten dira.

Hiru odol-hodi logitudinal horien arteko elkartrukea lakain bakoitzean
gertatzen da, beste odol-hodi batzuen laguntzaz. Elkartruke gehienak
kapilareetan gertatzen dira.

Odola atze-alderantz mugitzen da hodi bentral eta subneuralean, eta aurre-
alderantz hodi dortsalean. Gainera, lakain bakoitzean ere odol-trukea gertatzen
da. Oligoketo gehienetan “bihotz” pare bitik bost parera egon daitezke alde
esofagikoan, odola hodi dortsaletik hodi bentralera garraiatzeko. “Bihotz”
horiek (hodi muskularrak) odola ponpatzeko eta odol-presioa mantentzeko balio
dute.

Oligoketo gehienek hemoglobina dute, baina beste espezie batzuek ez dute
pigmenturik.

Gas-trukea kutaneoa da. Horretarako, gorputzeko azala umel egon behar da, eta
hori mukusa jariatuz lortzen dute, edo poroen bidez, fluitu zelomikoa askatuz.
Oligoketo askok, batik bat handiak direnek, kapilareen sare intraepidermikoa
dute. Horrela gas-elkartrukerako azalera handia lortzen dute.


Hirudinida

Hirudinidoen gorputz-plana deskribatzean, espezie gehienetan zeloma guztiz
murriztuta dagoela ikusi dugu. Bestetik, askok tamainu handia dute eta nahikoa
aktiboak dira. Guzti hau kontuan hartuta, logikoa izango da itxarotea
zirkulaziorako metodoren bat egotea.

Eboluzioan zehar, hirudinidoek modu desberdinetan konpondu dute zirkulazioari
dagokion arazoa. Horrela, gehienek gorputza dortsobentralki zapalduta dute, eta
hestean itsuak edo dibertikuluak, barneko difusioaren distantziak murrizteko.
Hala ere, barne garraiorako moldaerarik garrantzitsuena zirkulazio-hodien eta
zirkulazio-kanalen presentzia da. Odola egitura horien zehar mugitzen da hodi
uzkurgarrien eta gorputz-mugimendu orokorren laguntzaz. Odolean hemoglobina
egoten da izain batzuetan.

Gas-elkartrukea difusioz gertatzen da, gorputz-horman zehar.


Eskrezioa eta osmorregulazioa

Polychaeta

Poliketo primitiboenek metameria homonomoa aurkezten dute, eta lakain
bakoitzean pare bat barrunbe zelomiko dago. Barrunbe bakoitzean, kanpo-aldera
irekitzen diren hodi bi daude, zelomoduktua eta nefroduktua. Zelomoduktuaren
barneko irekiunea inbutu ziliatua da, zeinean zehar gametoak askatzen baitira.
Eta nefroduktuaren barneko irekiuneak
protonefridioakdaramatza, eskrezioaz eta osmorregulazioaz arduratzen direnak.
Egoera primitibo horrek soilik genero batean iraun du. Poliketoen ehun
espezietan, gutxi gorabehera, protonefridioak daude, baina zelomoduktua eta
nefroduktua lotu egin diraprotonefromixioaosotzeko.

Hala ere, poliketo gehienek
metanefridioakdauzkate.Metanefridioak zelomara irekita daudenefrostomaziliatu
baten bidez. Poliketo batzuetan, metanefridioak eta zelomoduktuak guztiz
bereizita daude, baina espezie gehienetan lotuta daudemetanefromixioakosatuz,
edo barne-irekiune bakar bat dago, tutu bakar batera irekita dagoena.

Eredua bata edo bestea izanda ere, printzipioz barrunbe zelomiko bakoitzean
mekanismoren bat dago hondakinak askatzeko, osmorregulaziorako eta gametoak
kanporatzeko.

Septu ez-osoak dituzten poliketoetan, eta guztiz galdu dituztenetan, nefridio-
kopurua murriztuta dago. Gorputzean zehar fluitu zelomikoa kontinuoa bada, ez
da behar lakain bakoitzean nefridio-pare bat egotea. Familia batzuetan,
nefridio-pare bat besterik ez dago, gorputzaren aurreko muturrean kokatuta.

Osmorregulazioari dagokiola, poliketo itsastarrek ez dute, orokorrean,
arazorik. Baina marearteko eta estuarioko poliketoek inguruneko gazitasun-
aldaketeei aurre egin behar diete. Batzuk toleranteak (osmokonformatzaileak)
dira eta beste batzuk erregulatzaileak (osmorregulatzaileak).


Oligochaeta

Lakain bakoitzean, aurreko eta atzeko muturrean izan ezik, metanefridio-pare
bat dago. Poliketoen nefromixioen antzekoak dira, nahiz eta espezie batzuetan
eraldatuta egon.

Oligoketoen nefridio tipikoa horrelakoa da: 1/ nefrostoma presegmentala
(printzipioz zelomara irekita, sekundarioki itxita erraboila gisa), 2/ septua
zeharkatzen duen kanal laburra, eta 3/ nefroduktu postsegmentala, orokorrean
biribilkatua eta batzuetan dilatatua maskuri gisa. Nefridioporoak
bentrolateralki kokatuta daude lakain bakoitzean.

Oligoketo urtarrak amoniotelikoak dira, eta lurtarrak partzialki ureotelikoak.
Hondakinak zirkulazio-aparatuaren laguntzaz eta difusioz, fluitu zelomikoan
zehar, garraiatzen dira nefridioetara.

Osmorregulazioari dagokiola, oligoketoek izugarrizko arazoak dauzkate.
Lurtarrek ur-galera ekidin behar dute, eta dultzikolek ur-sarrera edo ur-
irabazia. Kasu bietan beharrezko gatzak gal daitezke. Oligoketo dultzikolek
nefridioen bidez konpontzen dute arazoa: uraren soberakina eskretatzen dute eta
gatzak atxekitzen dira birzurgapen selektibo eta aktiboaren bidez nefroduktuan
zehar. Oligoketo lurtarretan arazoa serioagoa da, baina ez da ondo ezagutzen
nola konpontzen duten. Antza, ez dira guztiz osmorregulatzaileak: ura galdu edo
irabazten dute segun-eta ingurunean zenbat ur dagoen. Espezie gehienek
gorputzeko uraren 20%ren galerak jasaten dituzte, eta batzuek 75%raino gal
dezakete. Baldintza normaletan, zizareek irtenbide batzuk dituzte ur-galera
ekiditeko. Alde batetik, urea eskretatzea (gernu hipertonikoa); bestetik,
hesteko horman zehar ur eta gatzen zurgapen aktiboa egitea; azkenik, portaerari
dagozkion moldaerak edukitzea, ingurune erlatiboki umeletan bizitzeko.


****** Hirudinida ******

Hirudinidoek dituzten egitura eskretatzaileak, poliketo eta oligoketoetan
agertzen direnekiko desberdinak dira egituraren aldetik, baina antza
metanefridioetatik eratorriak dira.

Hirudinidoen nefridioak binaka agertzen dira lakain bakoitzean, aurre- eta
atze-lakain batzuetan izan ezik. Nefrostomak inbutu ziliatuak dira eta hodi
zirkulatorio zelomikoekin asoziatuta daude. Hirudinido batzuek nefrostomen
mordoak dauzkate,
organo ziliatuizenekoak. Nefridio bakoitza nefridioporo bentrolateral batera
irekita dago. Hala ere, nefridioaren egitura mikroskopikoa guztiz desberdina da
beste metanefridioetatik.

Nefrostoma ez da zabaltzen hodi ireki batera, ganbara itsu batera baizik (
kapsulanefridiala). Kapsula nefridiala “nefroduktura” konektatuta dago.
Nefroduktua zelula-ilada bakar batez osatuta dago, eta zelulak zeharkatuz kanal
intrazelular bat dago. Kanal intrazelularra iragankorra da, batik bat
kapsularen ondoan, non tubulu intrazelular oso txikien fusioak eta bakuolo
itxurako ganbarak eratzen baititu. Ez da ezaguna egitura honen zergatia, baina
suposatzekoa da gernua ekoiztean iragazpen selektiboa egotea. Animalia horien
egitura eskretatzaileak kontaktu zuzenean daude zirkulazio-fluituarekiko, eta
beraz iragazpen selektiboa eta zurgapena itxarotea logikoa da. Kanal nefridial
intrazelularra nefridioporoarekin konektatuta dago, ektodermotik datorren
inbaginazio batek sortutako ganbara txiki baten bidez.Izain batzuetan,
nefridioporo ondoan erlatiboki handia den maskuria agertzen da.

Nitrogeno-hondakinak amonio gisa eskretatzen dituzte.

Nefridioak osmorregulatzaileak dira ere.
Gernua oso diluitua da, hau da, ur-soberakina askatzen da gatzak mantentzen
diren bitartean. Izain lurtar batzuetan, aurre- eta atze-nefridioporoetatik
irteten den gernua kopaduren gainean askatzen da, horrela zurgapena erraztu
egiten delarik.

Nerbio-sistema eta sentimen-organoak

Anelidoen nerbio-sistemaren jatorria eskailera-itxurako sistema batean dago
seguraski. Anelidoetan kordoi longitudinalen kopurua murrizteko joera beha
daiteke, eta beraz, nerbio-sistema zentralizatuago eta kontzentratuago agertzen
da. Bestetik, eta metameriarekin erlazionatuta, kordoi longitudinaletan zehar
gongoil metamerikoak garatzeko joera eduki dute.

Nerbio-sistema zentralaren eredu orokorrean, hurrengoa beha daiteke: 1/ gongoil
zerebral dortsala, 2/ pare bat nerbio konektibo zirkunesofagiko edo
zirkunfaringeo, eta 3/ nerbio-kordoi longitudinal eta bentral bat edo gehiago
gorputza-luzerean zehar. Aipatutako nerbio konektibo horiek aurre-hestea
inguratzen dute, eta zerebroa eta nerbio-kordoi bentrala lotzen dituzte.
Aparte, nerbio segmentarioak eta gongoilak daude.


Polychaeta

Gongoil zerebrala prostomioan aurkitzen da. Espezie primitiboenetan kordoi
longitudinal bi daude, eta haien artean kordoi transbertsalak, gongoil
metamerikoak konektatzeko. Baina poliketo gehienetan kordoi bi hauek fusionatu
egin dira. Segmentu bakoitzean pare bat gongoil dago, eta gongoil bakoitzetik
hiru edo lau pare nerbio lateral irteten dira gorputz-horma inerbatzeko.

Poliketoek dituzten sentimen-organoak beraien bizimoduarekin erlazionatuta
daude. Orokorrean, ukimenarekiko sentikorrak dira, batez ere, narrastariak,
zulakariak eta tutuen barruan bizi direnak. Ukimen-hartzaileak, gutxi
gorabehera, gorputz osoan zehar ager daitezke, baina, hal ere, buruaren
apendizeetan eta parapodioen alde jakin batzuetan kontzentratzen dira. Poliketo
gehienek fotorrezeptoreak dauzkate. Begiak binaka agertzen dira prostomioaren
alde dortsalean. Pare bat edo bi edo gehiago egon daitezke. Gainera,
kimiorrezeptoreak dauzkate, haien artean
organo nukalakaipa ditzakegu. Egitura hauek binaka agertzen dira prostomioaren
alde dortsalean. Azkenik, estatozistoak aurki daitezke, batez ere poliketo
zulakarietan.


Oligochaeta

Nerbio-sistema zentrala hurrengo egiturez dago osatuta: 1/ gongoil zerebrala,
2/ nerbio konektibo zirkunesofagikoa, eta 3/ nerbio-kordoi longitudinal
bentrala; gainera, metamero bakoitzean, gongoil-pare bat dago eta nerbio
segmentario batzuk. Gongoil zerebrala poliketoetan baino atzerago aurkitzen da,
orokorrean hirugarren metameroan. Edozelan ere, gongoil zerebraletik nerbio
batzuk irteten dira aurrerantz, prostomioa inerbatzeko.

Sentimen-organoak habitatekin erlazionatuta daude. Orokorki,
sentimen-organo epitelialesaten zaie, gorputz-azal osoan zehar hedatuta
daudelarik. Batzuk ukimenarekiko sentikorrak dira, beste batzuk
kimiorrezeptoreak dira. Oligoketo dultzikola batzuek ozeloak dauzkate
gorputzaren azken partean; ia gainerako guztiek gorputz osoan bananduta
dauzkate fotorrezeptoreak. Lurtarretan ez dira aurkitu.


Hirudinida

Gongoil zerebrala, nerbio konektiboak eta lehenengo gongoil bentralak
fusionatuta daude esofagoaren inguruan, eraztun gogor bat osatuz. Hortik
nerbio-kordoi longitudinal bentral bi sortzen dira. Metameroen gongoil batzuk
fusionatuta daude.

Izainetan sentimen-organo epidermikoak egoten dira, bitik hamarrera begi
dortsal eta sentimen-papilak, zetez osatuta daudenak. Badauzkate ere
kimiorrezeptoreak.


Erregenerazioa eta ugalketa asexuala

Poliketoek oso ahalmen handia daukate birsorketarako. Ia guztiak apendizeak
birsortzeko kapazak dira, eta bai atzeko metameroak ere. Beste batzuek
galdutako burua birsor dezakete. Eta beste batzuek gorputz osoa, metamero soil
batetik abiatuta.

Poliketo batzuetan ugalketa asexuala gertatzen da. Prozesu hau gemazioz edo
fisioz ematen da.

Oligoketoetan birsorketarako ahalmena espezieen arabera aldatzen da. Askok
galdutako edozein alde birsor dezakete, aurre- eta atze-aldeak barne.

Ugalketa asexuala oso arrunta da oligoketo dultzikoletan. Beste batzuek
asexualki ugaltzen dira udan eta sexualki udazkenean. Ugalketa asexuala fisioz
gertatzen da, eta orokorrean, ondorengoa askatu baino lehen, birsorketa
gertatzen da. Horrela, aleen kateak sortzen dira (
paratomia).

Hirudinidoetan ez da ezaguna ugalketa asexualik.


Ugalketa sexuala eta garapena

Polychaeta

Poliketo gehienak ugalketa sexualaz ugaltzen dira, espezie gehienak
gonokoristikoak direlarik. Gonadak organo diferentziatuak baina ez iraunkorrak
izaten dira, ehun konektiboan daude kokatuta, eta beraien kopurua eta parakera
espezieen arabera aldatzen dira. Egoerarik primitiboenean, lakain gehienek
ekoizten dituzte gametoak, baina beste espezie batzuetan gonadak ugal
segmentuetan agertzen dira soilik. Sarritan, gametoak zelomara askatzen dira,
eta hor heltzen dira. Kanporatzeko mekanismo desberdin batzuk erabiltzen dira:
1/ zelomoduktu edo gonoduktuetatik, 2/ nefridioporoetatik, edo 3/ gurasoaren
gorputzeko horma apurtuz; azken kasu honetan heldua (gurasoa) hil egiten da.

Ernalkuetari dagokiola, kanpo- edo barne-ernalketa izan daiteke. Arruntena
kanpo-ernalketa da: obuluak eta espermatozoideak uretara askatzen dira, eta
ernalketa gertatu ondoren,
trokoforalarba sortzen da. Zikloa ez-zuzen primarioa da. Barne-ernalketa bidez,
arrautza oskoldunak ekoizten dira, kasu gehienetan larba igerilari modura
askatzen direlarik. Poliketo askok arrautzak inkubatzen dituzte, kasu batzuetan
beraien tutu edo gordelekuetan, eta beste batzuetan beraien gorputzetan.

Poliketo askotan ugal fenomeno berezi bat behatu da:
epitokia. Epitokia bidez, ugalketa sexualaz ugaltzen den zizare ugaltzailea
(epitokoa) sortuko da. Ale hori zizare ez-ugaltzaile batetik dator (ale
atokoa). Ale atokoa ale epitoko bihurtzeko guztiz eralda daiteke edo soilik
atze-aldea (kanporatuko dena). Bihurketak aldaketa batzuk suposatzen ditu: alde
batetik, epitokoa igeri egiteko moldatuta dago; bestetik, buru eta parapodioen
egitura alda daiteke, eta bai lakain eta lakainetako muskuluen tamaina ere.
Epitokoak alde pelagikora joango dira urte-sasoi jakin batzuetan eta hor
obuluak edo/eta espermatozoideak askatuko dituzte, ernalketa gertatzeko.
Ingurune hori aproposa da trokofora larba bizitzeko; bitartean, ale atokoak
babestuta egon daitezke beraien gordelekuetan.

Protostomatuak izanda, lakainketa espirala eta holoblastikoa jasaten dute
poliketoek. Arrautzak telolezitikoak dira orokorrean, biteloaren kantitatea
espezieen araberakoa delarik. Gastrulazioa inbaginazioz edo epiboliaz edo
prozesu bi horien bidez gertatzen da. Gastrulazioa gertatu eta gero, enbrioia
trokoforalarba bihurtuko da. Honek metamorfosia jasan behar du heldu
bihurtzeko. Metamorfosian zehar, aho eta telotrokaren arteko gunea luzatu
egiten da, lakainak osatuz. Hazkunde-gunea pigidioaren aurrean dago; beraz,
lakain zaharrenak zizarearen buru ondoan egongo dira. Prototrokak peristomioa
sortuko du, eta gune preprototrokalak prostomioa; beraz, prostomioa eta
peristomioa ez dira metamerikoak.


Oligochaeta

Poliketoekiko desberdintasunak hurrengo hauek dira: hermafroditikoak dira; ugal
aparatuak nahikoa konplexuak edukitzen dituzte eta gonadak iraunkorrak.
Gainera, ugal aparatua segmentu gutxi batzuetara murriztuta dago, orokorrean
aurre-aldean dauden lakainetara. Ugal aparatuaren diseinuak ernalketa
gurutzatua, zigotoen
kapsulazioa eta arrautzen errutea errazten ditu.

Ugal aparatu arrean, testikulu-pare bat edo bi (orokorrean, dultzikoletan edo
lurtarretan, hurrenez hurren) daude, segmentu jakin batean edo bitan kokatuta.
Esperma zelomara askatzen da edo semen-besikuletan biltzen da; semen-besikulak
septuen peritoneotik datoz. Semen-besikula bakarra edo, gehienez, hiru pare
egon daitezke. Semena heltzen denean, espermoduktuen bidez, gonoporoetara
askatzen da.

Ugal aparatu emean, obario-pare bat dago, testikuluen atzean kokatuta. Obuluak
zeloman biltzen dira edo obizakuan.
Obizakuaseptuaren poltsa-antzekoa da. Obizakuaren ondoan badago kanal
zilioduna, obulu helduak obiduktura eramateko, eta hortik gonoporo emera.
Oligoketo gehienetan espermatekak (edo semen-errezeptakuluak) egon daitezke.
Pare bat, bi edo gehiago egon daitezke, independenteki irekita daudenak kanpo-
aldera. Orokorrean, lakain emeen aurre-aldean aurkitzen dira.

Ugal aparatuaren eredu orokorra nahikoa uniformea da oligoketoetan, baina
egitura desberdinen kopurua, kokatzen direneko segmentuak eta gonoporoak
irekitzen direneko segmentuak espezieen arabera aldatzen dira, ezaugarri
taxonomikoak direlarik.

Tipikoki, oligoketoetan
kliteloizeneko egitura agertzen da. Kliteloa aldameneko lakain batzuek osotzen
dute; segmentu horietan guruin unizelularrak daude, eta hori dela-eta epidermia
oso lodia izaten da. Kliteloa eraztun-moduko egitura da, zeinak alde dortsala
zein bentrala inguratzen baitu. Bere parakera eta osotzen duten lakainen
kopurua espezieen arabera aldatzen da. Espezie dultzikoletan gonoporoen gunean
dago, eta lurtarretan gonoporoen atze-aldean, orokorrean. Kliteloaren guruinek
kopularako mukusa, eta kapuluaren horma eta albumina jariatuko dituzte.
Albumina arrautzekin batera kapuluaren barruan depositatuko da.

Kopulan, zizareen bikotearen alde bentralak kontaktuan jartzen dira, bataren
aurre-aldea bestearen atze-aldera zuzenduta. Oligoketo gehienetan (ez
lunbrizidoetan), zizare baten gonoporo arrak bestearen espermateka gainean
kokatzen dira. Kliteloak jariatzen duen mukusak laguntzen die zizareei jarrera
hori mantentzeko. Horretan, ugal zeta bentralek ere laguntzen dute.
Lunbrizidoetan, zizare baten kliteloa beste zizarearen espermatekak dauden
lakainen gainean kokatzen da. Finkapena, tutu itsaskor baten eta ugal zeten
bidez gertatzen da. Esperma askatzean, gonoporo arren atzean dauden lakainak
uzkurtu egiten dira, eta pare bat
ildo espermatikobentral osotzen dute. Ildo espermatikoak kliteloraino
ailegatuko dira. Ildo espermatikoa osotzen duten muskuluak uzkurtuko dira
orduan, eta modu horretan gonoporotik espermatekara garraiatuko da esperma.

Kopula gertatu eta egun batzuk beranduago, zizareak
kapulua(zibota) jariatuko du. Lehenago, kliteloaktutu mukosoajariatuko du, eta
gero kitina-antzeko material inguratzailea, kapulua eratuz. Kapuluko horma eta
kliteloaren arteko gunea albuminaz beteko da. Kapulua eginda dagoenean,
aurrerantz abiatuko da: gonoporo emeetik pasatzen denean, obuluez beteko da,
eta espermateketatik pasatzean, espermatozoideez. Kapuluan kanpo-ernalketa
gertatuko da. Kapulua zizarearen gorputzetik askatzen denean, tutu mukosoa
desagertuko da, eta muturrak estutu eta itxiko dira. Espezie lurtarrek lurrean
uzten dituzte kapuluak, eta dultzikolek hondoan edo landareetara lotuta.
Orokorrean, espezie dultzikolen arrautzek bitelo asko daukate, eta espezie
lurtarrenenek gutxi: enbrioiek (1-20) kapuluaren albumina erabiltzen dute
elikatzeko, eta espezie dultzikoletan, albumina gutxi egoten da kapuluan.
Garapena zuzena da, kapuluaren barruan gertatzen delarik. Lakainketa
holoblastikoa eta desberdina da. Nahiz eta larbarik ez egon, lakainketa
espirala eta teloblastia gertatzen dira oligoketoetan, anelidoen arbasoan
bezalaxe.


Hirudinida

Oligoketoak bezala, hirudinidoak klitelodunak eta hermafroditikoak dira, baina
proterandrikoak. Garapena zuzena dute ere. Ugal aparatua oligoketoen antzekoa
da, baina espermatekak ez dira independenteak eta ernalketa barnekoa da.

Hirudinido gehienek zakila dute. Kopulan, izainen kliteloen alde bentralak
kontaktuan jarriko dira, eta izain baten gonoporoa bestearen gainenan kokatuko
da. Zakila kanporatu, gonoporo emean sartu eta esperma baginara joango da.

Beste hirudinido batzuek ez daukate zakilik, eta intseminazioa
inpregnaziohipodermikoazgertatzen da. Hirudinidoen bikotea elkartu eta, aurre-
kopaduren laguntzaz, lotzen da. Kliteloen alde bentralak kontaktuan jartzen
dira eta, uzkurduren bidez, izain baten espermatoforoa bestearen tegumentura
sartzen da. Espermatofoaren buruak tegumentua zeharkatzen duenean,
espermatozoideak ehunetara askatuko dira. Gero, espermatozoideak obizakuetara
garraiatuko dira.

Kopula gertatu eta hilabete bi edo gehiago pasatu ondoren, arrautzak erruten
dira. Espezie gehienetan kapulua ekoizten da; kapulua albuminaz beteta dago eta
barruan daramatzan arrautzak txikiak eta erlatiboki abitelinikoak dira.
Kapuluak urpeko landaredian edo objektuei tinkatzen dira, espezie lurtarrek
zoru umeletan uzten dituztelarik. Beste batzuek arrautzak inkubatzen dituzte.

Izain gehienek ostalaria uzten dute ugalketarako.


Filogenia

Anelidoen filogeniari buruz mintzatzean, zeloma eta metameriaren jatorriaz
hitzegin behar da derrigorrez. Animalia protostomatu zelomatuen jatorria,
indusketa peristaltikoaren agerpenarekin egon daiteke erlazionatuta.
Protostomatuen barruan, lehenengo animalia eskizozelomatuaren jatorria, arbaso
triploblastiko azelomatu batean edo arbaso diploblastiko batean egon daiteke.
Lehenengo kasuan, zeloma eta mesodermoaren jatorria aldi berekoa da, beste
ezaugarri protostomatu batzuekin batera. Anelido antzestrala (protoanelidoa),
animalia industailea izango litzateke, metameria homonomoa aurkeztuko zuelarik.
Bere jatorria, animalia bermiforme zelomatu eta segmentatu batean egongo
litzateke. Ez dago argi nolakoa izango zen protoanelidoa, interstiziala eta
txikia edo erlatiboki handia.Hala ere, anelidoak eta artropodoak arbaso beretik
datozela ematen du.

Anelidoen barruan, bi erradiazio handi gertatu ziren eboluzioan zehar, alde
batetik poliketoak sortuz, eta bestetik klitelodunak (oligoketo eta
hirudinidoak). Nahiz eta protoanelidoari buruzko datu paleontologikorik ez
egon, pentsa dezakegu animalia industaile zelomatu metamerikoa eta erlatiboki
sinplea zela; epidermian zetak aurkeztuko lituzke, eta burua prostomio eta
peristomioaz osatuta egongo litzateke. Poliketoen lerroan, parapodioak eta
buruko apendizeak sortuko lirateke; bestetik, esan daiteke garapen ez-
zuzenekoak eta gonokoristikoak zirela. Anelido klitelodunen lerroa, hurrengo
ezaugarri hauen bidez defini daiteke: bizimodu hermafroditikoa, gonada
iraunkorrak, garapen zuzena, kliteloaren presentzia, gorputz-lakainen kopurua
konstante mantentzeko joera, eta abar. Ezaugarri horiek habitat berrien
ustiaketarekin erlaziona daitezke. Klitelatuen barruan, oligoketo eta
hirudinidoen lerroak bereizten dira, baina ez dago inolako ezaugarririk
exklusiboki oligoketoena denik, hau da, oligoketoen lerroa definitzeko balio
duenik. Oligoketoek ezaugarri antzestralak erretenitu dituzte, eta
hirudinidoekiko bereizteko berauek dituzten ezaugarri batzuen gabeziaz mintzatu
behar da. Beraz, klitelatuen lerro osoaren arbasoa, oligoketo-antzeko bat
izango litzateke. Ondorioz, oligoketoen taldea parafiletikoa litzateke, eta
beraz, posiblea izango zen oligoketo eta hirudinidoak klase bakar batean
sailkatzea, Clitellata klasean hain zuzen. Ikuspuntu horretatik, anelidoak
klitelatu primitiboak lirateke, eta hirudinidoak eboluzionatuagoak.

Ez dago argi noiz sortu ziren anelido klitelatuak. Gerta liteke poliketoen
stockbatetik sortzea, parapodioen galeraren bidez eta buru-alde konplexua
sinplifikatuz. Edo, gerta liteke pre-poliketoenstockbatetik sortzea, ingurune
estuarino batean edo ingurune dultzikola istiltsu batean. Ugal aparatu
hermafroditiko konplexuaren eboluzioak, eta arrautza kapsuladunen eta
kliteloaren agerpenak baimendu zieten oligoketoei ingurune itsastarra eta bai
larba-fasea uzteko. Gertaera horiek izugarrizko garrantzia eduki zuten ingurune
lurtar eta dultzikola arrakastaz ustiatzeko.




Artropodoetarako sarrera


Artropodoen taldea da Animalia erreinuko phylumik zabalena, animali espezie
ezagunetatik 3/4ak besarkatzen dituelarik. Gutxi gorabehera, milioitik gora
espezie erregistratu dira, baina, badaude zoologo batzuk, zeintzuen eritzian,
talde tropikalak hobeki ezagutuak izango balira, zifra hori 20-50 milioi
espezietaraino emenda baitaiteke, soilik intsektu biziei dagokiela.

Artropodo gutxi batzuek gainditzen dute 60 cm-tako luzera; handiena Japoniako
karramarro bat da, 4 m-taraino iristen dena, eta bestalde, txikiena akaro
bizkarroi bat, 0,1 mm baino txikerragoa izaten dena. Edozelan ere, artropodo
helduen gehiengoa 1 mm ingurukoa da.

Artropodoen taldeak oso interes ekonomikoa handia du: alde batetik, lehengaien
iturria dira (zeta, eztia, argizaria, drogak, koloratzaileak); bestetik,
nekazaritzarako onuragarri zein kaltegarriak izan daitezke (polinizazioaren
eragileak, izurriteak edo plagak); oinarrizko janari-iturria dira beste
animalia askotarako; gaixotasun patogenoen bektoreak izan daitezke, eta abar
luzea.

Artropodoen arrakasta ebolutiboa nabarmena da. Zabal eta dentsuki hedatuta
daude Lurreko eskualde guztietan zehar. Habitat-mota guztiak kolonizatu dituzte
arrakastaz, ozeanoko sakonera handietatik altitude gorenetaraino, tropikoetatik
poloetaraino. Espezie desberdinak airean bizitzera moldatu dira, lurraren
gainean eta barruan, itsasoko uretan, ur gazigezetan edo gezetan, edo landare
eta animalien gorputzaren gainean edo baitan (ekto edo endoparasitoak).
Bestetik, artropodoen artean, elikabide guztiak beha daitezke, baina gehienak
herbiboroak dira: urtarrak algen menpe egoten dira elikadurari dagokiola, eta
lurtarrak landareen menpe.

Artropodoak, protostomatuen lerro ebolutiboaren erpina direla baiezta daiteke,
beren formen aniztasuna, espezie-kopurua eta txoko ekologiko guztiz hertsiak
definitzeko duten ahalmena aintzat hartuta. Lorpen guzti horien sekretua
taldeak eduki duen plastikotasunean datza. Bestalde, artropodoen “karrozeriak”,
bizi-zikloak eta gastu energetiko urriak, deuterostomatuen forma
eboluzionatuenen ezaugarriekin kontrastatzen dute.


Historia taxonomikoa eta sailkapena

Badakigunez, Linnaeusek (1758) animalien sei talde ezagutu zituen, ornogabeei
dagokiela, talde bi proposatuz,
VermesetaInsectahain zuzen. Urte batzuk beranduago, jadanik XIX. mendean,
zoologo famatu batzuek, haien artean Lamarck eta Cuvier, aldaketa batzuk
proposatu zizkioten Linnaeusen sistematikari. Garai horretan artropodoen talde
desberdinak agerian jartzen hasi ziren. Lamarckek artropodoen lau talde
errekonozitu zituen: zirripedioak (lanpernak), krustazeoak, araknidoak eta
intsektuak. Gaur eguneko krustazeo batzuk (brankiopodoak, ostrakodoak) zenbait
moluskurekin batera sailkatu zituenConchiferataldean. CuvierrekArticulatataldea
proposatu zuen artropodoak eta anelidoak besarkatzeko, eta
LankesterrekAppendiculatataldea, artropodoak, anelidoak eta errotiferoak
besarkatzeko. Joan den mendeko zoologo famatuenek, haien artean Haeckel eta
Remane, Articulata taldeari phylum kategoria eman zioten, eta autoreen arabera,
talde horren barruan beste talde batzuk sartu ziren, esaterako, onikoforoak,
tardigradoak, sipunkulidoak,... Leuckartek, 1848an, artropodoak aldendu zituen
phylum desberdin modura, eta urte berean Von Sieboldek izena proposatu zuen
(Arthropoda), artropodoen ezaugarririk nabarmenena oin giltzatuen presentzia
dela azpimarratzeko. Artropodoen lehenengo arbola ebolutiboa Haeckelek
argitaratu zuen 1866. urtean.

Sailkapenari dagokiola, zoologo gehienen ustez, lau lerro nagusi daude
artropodoen eboluzioan, eta lerro bakoitzari subphylum kategoria ematen diete.
Lerro horiek hurrengoak dira:

1/ Trilobitomorpha subphyluma (trilobiteak; guztiak suntsituta)
2/ Cheliceriformes subphyluma
Chelicerata klasea
Merostomata subklasea (ferra-karramarroak)
Arachnida subklasea (armiarmak, eskorpioiak, sasieskorpioiak, ur- eskorpioiak,
opilioiak, akaroak,...)
Pycnogonida klasea (itsas armiarmak)
3/ Uniramia subphyluma
Myriapoda klasea (ehunzangoak, milazangoak, bolakokoak...)
Insecta klasea (euliak, eltxoak, arkakusoak, kakarraldoak, erleak, inurriak,
liztorrak, tximeletak, matxinsaltoak, kilkirrak, marisorginak, marigorringoak,
ipurtargiak, txitxiburduntziak, zorriak, otiak,...)
4/ Crustacea subphyluma
Remipedia klasea (erremipedioak)
Cephalocarida klasea (zefalokaridoak)
Branchiopoda klasea (ur-arkakusoak)
Maxillopoda klasea (lanpernak, itsas ezkurrak,...)
Malacostraca klasea (karramarroak, izkirak, abakandoak, txangurroak, ganbak,
otarrainak, bolakokoak,...)
Ostera, beste autore batzuen ustez, artropodoen taldea polifiletikoa izango
litzateke, hau da, ez letorke arbaso amankomun soil batetik, baizik eta
eboluzioan zehar “artropodoen” ezaugarriak lau aldiz, gutxienez, sortuko ziren.
Ondorioz, autore horien iritziz, guk aipatutako subphylumek phylum kategoria
dute, eta orduan Arthropoda superphyluma edo antolakuntza-maila berezi bat
izango zen. Bestetik, badaude animali talde batzuk artropodoen phylumaren
barruan sartu direnak inoiz: onikoforoak, tardigradoak eta pentastomidoak hain
zuzen. Eta, autoreen arabera, klase, subphylum edo phylum kategoria eman zaie.
Guk, Arthropoda bezala, phylum desberdintzat hartuko ditugu.


Ezaugarri orokorrak

1- Protostomatuak, triploblastikoak, zelomatuak, simetria bilateralekoak.
2- Gorputza metamerikoa, bai kanpo- zein barne-aldetik. Metameroak teloblastiaz
sortzen dira.
3- Gehienetan, gorputza tagmatan banatua. Tagmen eredu nagusiak, burua/enborra,
burua/toraxa/abdomena edo zefalotoraxa/abdomena dira.
4- Kutikulazko exoskeletoa dute, zeinak gorputzeko gainazala eta apendizeak
estaltzen baititu. Kutikula, proteina, lipido eta kitinaz osatua izaten da,
eta, sarritan, karbonato kaltzikoz, hau da, kaltzifikatua. Exoskeletoa
epidermiak jariatzen du eta aldizka berriztatu behar da (muda edo ekdisia).
5- Apendize giltzatuak dituzte; primitiboki, apendize-parea dago metamero
bakoitzeko, baina, kopuru totala murriztu egin da sarritan. Bestalde, apendize
horiek eraldatu egin dira maiz, zeregin espezializatuetara doitzeko; izan ere,
artropodoen eboluzioaren parte handi bat espezializazio horietan islatuta dago,
eta horrela, apendizeen morfologia irizpide taxonomiko garrantzitsua izaten da.
6- Helduaren zeloma murriztua da; gorputzeko barrunbe gehiena odolez beteriko
hemozelea da (ehunetako guneak). Garapenean zehar ganbara zelomiko bikoitiak
agertzen dira, geroago txikitu egiten direnak.
7- Muskulu-sistema konplexua dute, exoskeletoan txertatua. Muskulu ildaskatuak
daude ekintza bizkorrekin erlazionatuta, eta muskulu lisoak errai-organoetan.
Zilioz guztiz peituak dira artropodoak (soilik talde gutxi batzuen
espermatozoideetan behatu dira), eta animaliaren higidura guztiak muskuluen
menpekoak dira.
8- Liseri-hodia osoa da, hodi eredukoa. Aho inguruetan aparatu oso
sofistikatuak garatu dira apendizeen espezializazioz, elikabide desberdinetara
doituta daudelarik.
9- Zirkulazio-aparatu irekia dute, bihotz uzkurkor dortsalaz, arteriez eta
odol-altzoez osatua.
10- Arnasketa gorputzeko superfiziean zehar buru daiteke, eta bai brankia,
trakea edo birika liburukaren bidez ere, taldeen arabera.
11- Eskrezioari dagokiola, artropodo batzuetan guruin eskretatzaile bikoitiak
existitzen dira, guruin koxal, guruin antenal edo guruin maxilar izenez
ezagutuak, eta anelidoen sistema nefridial metamerikoaren homologoak direnak.
Beste batzuetan, Malpighi hodiak beha daitezke.
12- Nerbio-sistema eredu anelidiarrekoa da: konplexu zerebroideo dortsala,
esofagoa inguratzen duen eraztun batez, gongoil bentralezko katea bikoitzarekin
konektatuta dago. Zenbaitetan gongoilen fusioa gertatu da.
13- Sentimen-organoak guztiz garatuak dira. Orokorrean, pare bat begi konposatu
lateral (albo-begi konposatu) eta begi sinpleak ere (ozeloak), batetik gutxi
batzuetara. Bestalde, jokabide oso korapilotsuak aurkezten dituzte artropodoek,
talde batzuetan antolamendu sozialeraino iritsi direlarik.
14- Gehienak gonokoristikoak, organo eta konduktu ugaltzaile bikoitiak egonik.
Ohizkoa barne-ernalketa da, gorteiu estereotipatuez prezeditua. Obiparoak edo
obobibiparoak izan daitezke.Oso sarritan metamorfosia aurkezten dute. Espezie
bakan batzuetan partenogenesia gertatzen da.
15- Arrautzak biteloz joriak izaten dira. Garapen enbrionarioa jatorriz
holoblastiko, desberdin eta espirala da, baina, taldeen arabera, lakainketa
meroblastiko superfizial eta diskoidalerantz jo da. Larba primarioak
(krustazeoetan) eta sekundarioak (intsektuetan) aurki daitezke. Garapena ez-
zuzena edo zuzena.


Artropodizazioa

Artropodoen jatorria anelido poliketoen leinu primitibo batean dagoela aipatu
ohi da.
Artropodo eta anelidoen arteko kidetasunak argiak dira: simetria bilaterala,
protostomia, lakainketa espirala, eskizozelia eta metameria. Ezaugarri horiek
direla eta, sarritan bildu dira talde bi horiek Articulata superphylumean, non
gorputz metamerizatutako protostomatuak ezarri baitira. Hala eta guztiz ere,
artropodoek modifikazio bortitz eta sakonak jasan dituzte beraien eboluzioan
barrena, anelidoekiko argiro bereizten dituztenak. Artropodoen ezaugarririk
nabarmenen eta propioena, kitinazko kutikularen presentzia da; honekin beste
aldaketa asko daude erlazionatuta.

Berezitasun horien lorpen-prozesua,
artropodizazioaesaten zaio, eta, antza, Prekanbrikoan gertatu zen, zeren,
ezagunak diren Kanbrikoko artropodo fosilak perfektoki eraikita baitzeuden
ordurako. Hala ere, prozesu hori bakarra izan zitekeen edo, ostera, anitza,
birritan edo gehiagotan gertaturik; horrela izanik, posibilitate bietiko
bakoitzak ondorio desberdinetara eramango gaitu: artropodizazioa behin bakarrik
jazo zela jotzeak, monofiletismoa dakar aldean, eta beraz, artropodoek phylum
bakarra osotzen dutela kontsideratzea; aitzitik, artropodizazioa anizkuntzat
edukitzeak difiletismoa edo polifiletismoa halabehartzen du, artropodoa,
orduan, antolamendu-maila bailitzen ulertu behar delarik. Arazo garrantzitsu
honi buruzko iritziak mota guztietakoak dira, eta, sarritan, aurkakoak. Zer
esanik ez, pentsakera horien defentsa, datu morfologiko, ontogeniko eta
paleontologiko berberetan oinarrituta dago, eta hortaz, desberdintasunak
erizpidezkoak dira, hau da, autore desberdinek egintza egiaztatu berberei
esleitzen dizkieten balorazio dibergenteetatik sortuak. Eztabaidak eztabaida,
hemen artropodoen egituraketa monofiletiko batetik abiatuko gara, batik bat
arrazoi didaktikoak direla-eta.


Artropodizazioaren faseak
1-Exoskeletoaren lorpena. Kutikulazko exoskeletoak kanpo-ingurunearekiko
babesten du animalia, baina, aldi berean, ez du higikortasuna ekiditen.Lakainen
artean (bai gorputz eta bai apendizeen segmentuen artean ere) kutikula fina eta
zalua da, mugimenduak errazteko. Hala ere, animaliaren hazkunderako,
exoskeletoa tarteka berriztatu egin behar da, hormonalki erregulaturiko muden
bidez. Artropodoek lautik sei biderretara mudatzen dute kutikula heldu-egoera
lortu baino lehen. Gainera, exoskeleto hori astunagoa egiten da animalia
tamainuz handitzen den neurrian. Beraz, exoskeletoa izan daiteke artropodoen
tamainuaren faktore limitatzaileetariko bat.

2-Zelomaren murrizpena eta transformazioa. Anelidoetan ohizkoak diren zeloma-
ganbara metameriko bikoitiak, artropodoen garapen enbrionarioan agertzen dira
ere, baina geroago, organo eta ehunen eraketarako birzurgatzen dira. Helduetan,
alde zelomiko gisara soilik nefridioen inguruan, gonada eta gonoduktuetan gorde
dira. Artropodoen barrunbe orokor definitiboa, gorputzeko hormaren eta organoen
arteko barrunbeez eratzen da, gehi barrunbe zelomikoaren hondakinez, hemozelea
osaturik. Hemozelean, barne-organoak zuzenean murgilduta daude hemolinfan. Nola
azaldu zelomaren galera? Anelidoetan eskeleto hidrostatiko modura aritzen da,
besteak beste; artropodoetan, exoskeletoaren garapenak zelomaren funtzio hori
desagertarazi zuen, murrizpena justifikatuz.

3- Artropodoen tamainua kontuan hartuta, beharrezkoa izango daorganoren
bategoteahemolinfa mugiaraztekohemozelean zehar. Beraz, anelidoen odol-hodi
dortsala mantendu zen artropodoetan, baina oso muskulutsu bihurtuz, zeren
hemolinfa mugiarazteko ez baitago gorputz-hormaren muskulaturaren laguntzarik.
Hau da, artropodoen kasuan, bihotzaz mintza gaitezke.

4-Konplexu zerebroideoaren eraketa. Berau zenbait elementuren fusioz gertatu
da: jatorrizko organo zerebroideoari (arkizerebroa) (anelidoetako gongoil
supraesofagikoa) hiru gongoil toraziko elkartu zaizkio. Beraz, artropodoen
zerebroa tetralobulatutzat jo dezakegu: arkizerebroaren menpeko sentimen-organo
nagusiak begiak dira; protozerebroa gutxi garatuta dago eta segmentu
preantenalari dagokio; bigarren gongoil torazikoak deutozerebroa sortzen du,
zeinak lehen antenak inerbatzen baititu; tritozerebroa bigarren antenez
arduratzen da. Usaimenezko eta dastamenezko gune nagusiak deutozerebroan eta
tritozerebroan lojeaturik daude.

5-Begi konposatuak. Begi konposatuak bikoitiak dira, eta ommatidio deritzen
fotohartzaile hodikara anitzez osatuta daude (milaka ere konta daitezke). Albo-
begi handi horiez gainera, begi sinpleak (ozeloak) beha daitezke, gehienetan
hiru direnak, eta gehien jota lau.

6-Plaka zurrunezko exoskeletoaren eraketa. Gorputzeko gaineztadura kitinatsua
plaka zurrunetan (eskleritoak) eta tarteko gune zaluetan (mintzak) banatu da.
Segmentu bakoitzak plaka dortsal bat (tergitoa) eta plaka bentral bat
(esternitoa) aurkezten ditu, eta batzuetan esklerito lateralak ere
(pleuritoak). Oskol artikulatu horri esker gorputzak babes maximoa lortu du,
aldi berean higikortasuna mantenduz. Izan ere, blindaje honen bidez
substratuarekiko altxapena handituz doa, higiduraren efikazia areagotu delarik.
Bestalde, oskola txertapen-gunea da muskulaturarako; horrela, anelidoetan lan
antagonikoari esker aritzen zen zaku muskulokutaneoa, artropodoetan azauka
antolatu da, oskola ainguraketa-puntu aproposa baita.

7-Apendizeak artikulatu egin dira. Gorputzadarrak gorputzaren alde pleuralean
kokaturiko luzakin metamerikoak dira: jatorriz bina daude segmentuko,
sekundarioki desagertu egin badaitezke ere. Apendizea giltzarte batzuez osatuta
dago: giltzarte biren artean, kutikula zurrunaren ordez, mintz fina dago.
Gainera, apendize giltzatuak muskulatura intrintsekoa darama, hau da, muskuluen
mutur biak apendizean txertatuta daude. Muskulatura extrintsekoa ere ba dago:
mutur bat apendizetik kanpo finkatuta dago, gorputzean alegia.

Apendize artikulatuak sistema mekaniko bat (palanka) eratzen du: muskulu baten
uzkurketa erlatiboki labur batez higidura handia garatzen du. Abantaila bi aipa
dakizkioke: apendize batzuk lokomozioaz arduratzen diren bitartean, beste
zenbaitzu aho-pieza modura, edo egitura genital edo sentsorial modura
diferentzia daitezke; nahiz eta apendizeen antolakuntza guztiz desberdina izan,
den-denak jatorriz similarrak ziren apendize segmentarioetatik eratorri dira,
hau da, jatorri bera dute, eta hortaz, apendize homologo seriatuak direla esan
ohi da. Bigarrenik, lokomoziorako gorputz osoa eragin beharrean, apendizeen
erabilpenak aurrezpen energetikoa ekarri du sekundarioki. Higidura
peristaltikoan gorputz osoa azeleratzen eta desazeleratzen da txandaka;
osterantzean, apendize bidezko lokomozioan gorputzak leunki progresa dezake,
gastu energetikoa apendizeena soilik izango delarik.
Apendize artikulatuen arrakastaren zergatiak susmatzea ez da zaila: alde
batetik, gorputzeko luzakinak erabiltzeak azkarragoa egiten du animalia, eta
bestetik, manipulazio-posibilitatea eskeini dio. Lehenengoarekin erlazionatuta,
artropodoen lerro ebolutibo guztietan apendizeen kopuruaren murrizpeneranzko
joera agertu da, horrela apendizeen higiduren koordinazioaren gehikuntza
gertatuz.

8-Nefridioen murrizpena. Artropodoetan nefridioak pare bat edo biraino bakandu
dira, gorputzeko aurre-aldean kokatuta egonik, edo, batzuetan guztiz peituak
izanik. Nefridioen desagerpena, eta ikusiko dugun bestelako organo
eskretatzaileen garapena, zelomaren murrizpenarekin korrelazionaturik dago.

9-Tagmatizazioaren garapena. Artropodo primitiboetan segmentuak ia berdinak
dira (homonomoak), alde zefalikokoak izan ezik. Anelido poliketoetan bezala,
gorputzean hiru atal bereiz daitezke, metamerikoa erdikoa soilik izanda (soma).
Beste biak nerbio-gongoilez, apendizeez eta zaku zelomikoez peituak dira, akron
(aurrekoa) eta teltson (atzekoa) deritzelarik artropodoetan (anelidoen
prostomio eta pigidioarekiko homologoak dira).

Metameroak desberdinduz doazen heinean, orduan, metameria heteronomoa agertuz
doa. Prozesu honetan tagmak eratu dira, alegia, modu berean espezializaturiko
segmentu-multzoak. Oro har, hiru tagmatizazio-alde bereiz daitezke: 1/ alde
zefalikoa, non, janari-eskuraketa eta -ingestioa, zeregin sentsorialak eta
nerbio-kontrola biltzen baitira, 2/ alde torazikoa, batez ere lokomozioaz
arduratzen dena, eta 3/ abdomen-aldea, bertan, erraiak egonik, zeregin somatiko
nagusiak burutzen direlarik; alde honetako apendizeek murrizpenerako joera
nabaria erakutsi dute eboluzioan zehar, lehenago txikitu eta, zenbait taldetan,
erabat desagertu direlarik.

10-Alde zefalikoari dagozkion bost(edo sei)apendize-pareetatik, atzeko hirurak
aho-apendize bihurtu dira, janari-ingestioaren zerbitzupean. Trilobiteetan,
apendize horiek (baraila-pare bat eta maxila-pare bi) apendize torazikoen antza
handia dute, baina talde gehienetan oso espezializatuta daude.

11-Trakea-sistema. Artropodo-lerro nagusi guztiek bizimodu lurtarra erdietsi
dute, eta horrekin batera, airetiko arnasketa. Horrela, zenbait aldiz eta
independenteki garatu da trakea-sistema. Trakeak larruaren inbaginazioz eratzen
dira, hodi-sistema aereo guztiz adarkatua itxuratuz, airea zuzenki ehun
desberdinetaraino bideratzen duena. Egoera honetan, hemolinfak ez du arnas
pigmenturik edukitzen orokorki, oxigenoaren garraiorako garrantzirik ez du-eta.

Dena dela, trakea-sistemako hodien sekzioa txikituz doa gorputz-barnerantz
goazela, trakeak adarkatu egiten dira-eta. Horren kausaz, puntu batetik aurrera
ez litzateke egongo oxigeno-tentsio nahikorik difusioa gerta dadin, eta berau
aipatu da inoiz artropodo lurtarren tamainu txikiaren arrazoitzat.

12-Malpighi hodiak. Nefridioen murrizpenarekin, eta beraz substantzia likidoen
eskrezioaren urripenarekin batera, organo eskretatzaile berriak agertu dira,
Malpighi hodi izenekoak. Hesteko hodi itsuak dira, heste medial eta
terminalaren artean kokatuak. Dirudienez, independenteki agertu dira artropodo
antenatu (unirramioa) eta kelizeratuetan, eta krustazeo batzuetan ere aurkitzen
dira.

13-Lakainketa superfiziala. Artropodo gehienen arrautzak zentrolezitikoak dira,
hau da, bitelo ugaria arrautzaren erdian kokatuta dago, nukleo zentralaren
inguruan. Lakainketan zehar, lehenago nukleo-kopuru handi bat sortzen da
sintzitio gisara, eta gero arrautzaren periferiarantz migratzen dira. Hala ere,
espezie askok lakainketa holoblastikoa erakusten dute, biteloaren murrizpen
sekundarioaren ondorioz edo antzestroen heredentziaz. Horrela, talde
primitiboek, batez ere kustazeoek eta espezie bibiparo askok, arrautzen
lakainketa osoa (holoblastikoa) dute.

Laburbilduz, artropodoak arbaso anelidiarretatik eratorriak dira modifikazioz;
aldaketa ebolutiboak globalki suertatu ziren, eta prozesu osoari
artropodizazioa deritzo, oinarrizko hiru prozesutan oinarritua delarik.
Lehenengo eta behin, anelidoak bezala, artropodoak metamerikoki lakainduta
daude, eta tagmen eboluzioak apendize segmentarioen espezializazioa halabehartu
du funtzio espezifikoetarako, eta baita funtzio horien kontzentrazioa
gorputzeko gune konkretuetan. Beste prozesu biak, exoskeleto zurrun baten
lorpena, batetik, eta anelidoen barrunbe zelomiko metamerikoen galera eta
hemozelezko ordezpena, bestetik, izan dira. Horrekin batera, eskeleto
hidrostatiko ordez, apendize espezializatuak agertu behar izan ziren
lokomoziorako. Horrela, bada, kutikula, hemozelea eta apendize-garapena izan
ziren artropodoen taldeen agerpena ondorioztatu zutenak. Hala ere, exoskeleto
zurrun baten lorpena hainbat aldaketen deskateatzailea izan zen.


kinada-hartzaile muda bidezko
sofistikatuak  EXOSKELETOA  garapena
 
ur-ekonomia
nerbio-sistema  muskulu-azauak
kontzentratua  zeloma-murrizpena
  
tagmatizazioa  apendizeak gonada  nefridioen zirkulazio
definituak galera irekia


Artropodoen ezaugarri orokorrak


Kutikula

Artropodoen eskeletoa epidermiak jariatua da,
kutikulagisara antolatzen delarik. Berau, kanpo-aldetikepikutikulamehe batez,
eta askoz lodiagoa denprokutikulazosaturik dago; azken horretankitinajariatzen
da. Kitina n-azetil glukosaminazko polisakaridoa da, uretan disolbaezina dena.

Epikutikulak antolakuntza aldakorra edukitzen du, espeziea bizi deneko
medioaren arabera. Kasurik konplexuenetan (intsektu pterigoto eta araknido
eboluzionatuenak) hiru geruza beha daitezke kanpotik barnerantz: 1/ zimentuzko
geruza fina, hurrengoaren babeslea dena, 2/ ezkoez (argizariez) osaturiko
geruza, isolatzaile hidriko ezin hobea dena, eta 3/ kutikulinazko geruza, berau
lodiena izanik.

Prokutikulan, era berean,exokutikulaetaendokutikulabereiz daitezke.Atal bion
konposaketa kimikoa berdin-antzekoa da:kitinaetaesklerotinanagusiki.
Desberdintasun nagusia, baina, exokutikula esklerotizaturik egotea da:
eskleritogogorrak eratzen dira, zurruntasuna lortzen delarik, eta, aldi berean,
endokutikulak zalutasuna mantentzen duelarik. Hori dela-eta, ez da
exokutikularik agertzen artikulazioetan eta ez mudan zehar kanpo-eskeletoa
urratuko deneko lerroetan ere. Beraz, higidura posiblea izango da kutikula
plakatan banatu delako. Hala ere,esklerotizazioaez da gradu berekoa izaten
beti; adibidez, beldarrak, krustazeo txikiak eta miriapodoak gutxi
esklerotizaturik daude, eta era berean, intsektuen abdomena tagmarik gutxien
esklerotizatua da.

Aipaturiko esklerotizazioaz aparte,
mineralizazio-prozesuaaurkezten dute hainbat artropodok, nabariki krustazeoek
eta miriapodo diplopodoek. Berauek, karbonato kaltzikozko inklusioak edukitzen
dituzte kutikulan, eta kitinan eta esklerotinan depositaturiko karbonatoak
ordeztu du funtzioalki esklerotizazioa.

Bestalde, kutikulak zenbait formazio desberdin eduki ditzake, batzuak kanpo-
aldera zuzenduak, sentimenezko eraikuntzak izanik batez ere, eta besteak
barnerantz. Azken hauen arteko garrantzitsuenak
apodemaderitzonak dira; apodemak kutikularen tolestura inbaginalak dira, non
muskulu-azauak txertatzen baitira.

Nolanahi ere, artropodoen kutikula ez da soilik gorputzeko exoeskeletora
mugatu. Izan ere, epidermia enbrioiaren ektodermotik eratortzen da, eta
jatorrizko geruza horren toles guztiak kutikulaz jantzirik daude, hala
estomodeoa eta proktodeoa, nola intsektu, kilopodo, diplopodo eta zenbait
araknidoren hodi trakealak, edo eskorpioi eta armiarmen birika liburukarak, eta
talde batzuetako ugal aparatuko zenbait portzio.

Azkenik, kutikula izaten da artropodo askoren kolorazioaren erantzule.


Muda

Kanpo-eskeletoak euskarri modura eta lokomoziorako abantail asko eskaini arren,
arazo galanta da hazten ari den animaliarentzat. Artropodoek aurkitu duten
irtenbide ebolutiboa muda periodikoa izan da:
mudaedoekdisianzehar kitinazko eskeleto osoa eragotzi eta berriztatu egiten da,
eta bai aurre- eta atze-hestearen eta trakeen kutikula ere. Jatorriz muden
kopurua oso altua zen (30 baino gehiago), animaliaren bizitza osoan zehar,
baina, joera, kopurua murriztera joan da, lau edo bosteraino txikitu delarik;
behin heldutasun sexuala lortu eta gero, ez da berriro mudatzen intsektu,
araknido eta krustazeoen talde gehienetan.

Oskolaren gogortasuna emendatuz joan dela, mudaren prozesua ere konplikatu egin
da; kutikula zaharra,
exubiaderitzona, ez da iraizten besterik gabe, baizik eta, osagai nagusiak
disolbatu egiten dira entzimatikoki eta geroago gorputzak birzurgatu egiten
ditu, kutikula berrian erabiliko direlarik. Gauza bera gertatzen da krustazeoen
oskoleko kaltzioarekin. Larru kutikularraren urradura, lerro mehe
esklerotizatubakoen existentziak errazten du, hots,muda-josturadirelakoei
esker.Kutikula berria exubiaren azpian eratzen da; hasiera batean oso biguna
da, harik eta esklerotizazioa gertatu arte. Ekdisia kontrol hormonalaren
menpean dago.

Mudak krisi errekurrenteak dira artropodoen bizitzan. Exoskeleto berria
gogortzen den bitartean, oskolaren babesa eskasa da eta higidura guztiz
murriztua. Artropodo askok jokabide-eredu bereziak aurkezten dituzte, zeintzuek
muda-aldiko arriskuak minimizatzera jo baitute: gordelekua bila dezakete, edo
zibot babeslea eraiki, edo mekanismoren bat garatu kutikularen gogorketa
azelera dadin. Edozelan ere, muda beti da une bereziki lanjerosoa bizi-zikloan,
eta, aipatu dugunez, muda-kopurua txikitu egin da eboluzioan zehar.


Muskulatura, apendizeak eta mugimendua

Anelidoetan muskulaturak parakuntza masiboa dauka, zeinean muskulu batzuk
geruza longitudinalean eta beste batzuk zirkularrean antolatzen baitira, zorro
bat eratuz epidermiaren azpitik. Geruza bi horien uzkurketak indarra eragiten
du likido zelomikoan eta berau, hortaz, eskeleto hidrostatiko modura aritzen
da. Artropodoetan, ostera, anelidoen zilindro muskular horiek
muskulu ildaskatuenazauetanbanatu dira, zeintzuak kutikularen apodematan
txertatuta baitaude.

Bestalde, artropodoek
apendize artikulatuen pare bat edukitzen dute gorputzeko segmentu bakoitzeko.
Apendize horiek bentrolateralki kokatuta daude eta hainbatgiltzartez osaturik
daude, berauen kopuru eta luzerak oso aldakorrak izanik. Apendizeen jatorria
gorputz-paretaren luzapenetan datza, nora, muskulatura somatikotik eratorririko
muskuluak, eta gongoil segmentarioetatik abiaturiko nerbioak sartu baitira.
Apendize esklerotizatu guztietan mintz artikular ondo definituak daude,
giltzarteak ondo mugatuta daudelarik.

Ohizko apendize artikulatua erregio funtzional bitan bana daiteke:
aldeproximalak apendizea gorputzean oinarritzen du,alde distalalokomotorea
delarik. Funtsean, palanka hutsez osaturiko sistema da, barne-muskuluez
higierazia; aipatu izan dugunez, muskuluak extrintsekoak edo intrintsekoak izan
daitezke. Normalki, muskuluen arteko antagonismoa egoten da
apendizeetan,muskulu flexoreetaextentsoreak existiturik, baina, zenbait
armiarma eta eskorpioitan, hanketako artikulazio batzuek muskulu flexoreak
dituzte soilik, hau da, hankaren uzkurketa muskuluz burutzen dute, baina,
luzapenerako hemolinfak laguntzen du hidrostatikoki. Artropodoen muskulu
apendikularrak ildaskatuak dira, eta uzkurketa azkar eta bortitzak burutzeko
kapazak. Giltzadura, gehienetan, erro-erakoa da eta higidura-plano bakarrekoa
beraz, baina, zenbait kasutan errotazioa ere posiblea da.

Mota honetako apendizeak higidura guztiak jarri ditu artropodoen eskumende:
ibili edo korrika egin dezakete lurrean zein ur gainean, igerian egin, harea
ildokatu, narrastu, industu, jauzika egin, eta abar, edozer, hegan egin izan
ezik. Gainera, espezie berberak lokomozio-mota hauetariko bat edo batzuk erabil
ditzake bizi-zikloko aldi bakoitzean. Primarioki lokomozioaz arduraturiko
apendize-kopurua aldatu egiten da taldez talde, eta, sarritan, espezie baten
ziklo biologikoan zehar ere. Zenbait ehunzango helduek 179 hanka-pare dituzte
gorputz-enborraren luzera osoan banatuak; krustazeoen artean zenbait
brankiopodok 40-60 filopodio-pare dituzten bitartean, dekapodoek apendize
lokomotoreen bost pare dauzkate. Araknidoek lau hanka-pare dituzte eta
intsektuek hiru. Kopuruaren murrizpen nabari hori, lokomozioaren arrakastarako
premiazkoa den hanken koordinazioak justifikatuko luke, zeren, hanken kopurua
zenbat eta txikiagoa izan, minimizatu egiten baitira ondoko arazo bi hauek: 1/
errazagoa da apendizeak higieraztea elkarrekin interferitu gabe, eta beraz,
behaztopatu barik; 2/ errazagoa da substratuarekiko kontaktuan apendize nahikoa
edukitzea, egonkortasuna mantentzeko eta erorketa ekiditeko. Arazoa argiago
gera dadin, pentsatu egin behar da, abiadura emendatzeko irtenbiderik
zuzenenetarikoa hanken luzeraren gehikuntza dela; horrela, hanken higidura-
eremuak gainjarri egiten dira nabariro, arazoa bost, lau edo hiru hanka-
parerekin ebazten delarik hein handi batean.

Exoskeletoa euskarri- eta lokomozio-egitura oso efikaza da zentimetro
batzuetako luzera duten animalietarako, hots, artropodoetarako. Animalia
handiagotarako, ornodunetarako kasu, endoeskeletoa da egokiagoa, zeren kanpokoa
hauetan guztiz astuna izango baitlitzateke eta ia erabiltezina.


Apendizeen oinarrizko antolakuntza

Apendize artikulatu tipikoetan, nahiz eta desberdintasunak egon taldez talde
edo gorputzeko alde desberdinetan, antolakuntz plan bi ezagut ditzakegu: 1/
Apendizeak giltzarte guztiak ardatz bakarraren luzeran tajututa edukiko ditu,
hau da, abarkatu gabea izango da, eta orduan
unirramoadela esaten da. 2/ Beste batzuetan giltzarteak ardatz birekiko
antolatzen dira, apendizea abarkatuta itxuratzen delarik; eredu honetakoari,
apendizebirramoderitzo.

Apendize unirramoak ardatz bakunaren itxura du, bertan alde bi defini
daitezkeelarik: alde proximala,
koxopoditoizenekoa, eta alde distala edotelopoditoa, lakainduak eta giltzarte-
kopuru aldakorrez osatuak. Koxopoditoan, sarritan, protuberantzia txikiak
garatu dira,exitoetaenditoderitzenak, segun eta apendizearen kanpo- edo barne-
aldetik kokatzen diren. Apendize unirramoak artropodo lurtarretan agertzen dira
tipikoki: araknido, miriapodo eta intsektuetan.

Apendize birramoetan,
protopoditoedosinpoditoderitzon alde giltzatu, proximaletik, abar bi ateratzen
dira,endopoditoaetaexopoditoa, hauek ere segmentatuak direlarik. Protopoditoak
albo-luzakinak eduki ditzake,epipoditoizenekoak eta arnas funtziokoak, eta
baiexitoetaenditoakere, apendize unirramoaren alde proximalaren antzera.
Apendize birramoak trilobitomorfo eta krustazeoetan beha daitezke.

Tamalez, apendizeen giltzarteak denominatzeko izen-multzo desberdin bi sortu
dira, bata krustazeoen hanketako giltzarteetarako erabilia, eta bestea,
armiarma, intsektu eta, oro har, artropodo lurtarretarako. Aipaturiko
terminologia konplexua eta nahasia izateaz gain, eredu unirramo eta birramoko
giltzarteen arteko homologiak ere ilunak dira, zeren, oinarrizko eredu bi
horien gainean aldaketa sakonak suertatu baitira.

Apendize lokomotoreen transformazioak handiak izan badira ere, aho-apendizeek
jasan dituztenak erabatekoak izan dira, elikadurarako doitu baitira modu
desberdinetara. Hala ere, aho-apendizeen ezaugarri biologiko nagusia ez da izan
pieza sofistikatu bihurtu direnik, sarritan aparatu guztiz konplexuetan elkartu
direla baino. Deigarrienak aho-aparatu zupatzaileak dira, zenbait krustazeo
(kopepodo, ostrakodo, isopodo), araknido (akaro) eta intsektutan beha
daitezkeenak; horietaz baliatuz, artropodoek animalia eta landareen urinak
edoski ditzakete. Orobat, badaude ugal zereginetara moldatu diren apendizeak
ere, dela kopularako, dela erruketarako.


Metameria eta tagmatizazioa

Artropodoak animalia metamerizatuak dira. Primarioki, artropodoen gorputza,
animaliaren luzera osoan errepikatzen diren metameroez osatua da; metamero
bakoitzean erregio topografiko desberdinak definitu dira, aipatu denez, alde
dortsala
tergitoari dagokiona, alde bentralaesternitoari, eta alboetatik apendizeen
oinarriei dagozkienpleuritoak. Esan denez ere, gorputzean hiru alde bereiz
daitezke,akrona,somaetateltsona, alegia. Egituraketa metamerikoan, dena
dela,eredu homonomoa, metameroak elkarren artean oso antzekoak direnean,
etaeredu heteronomoa, nabariki desberdinak badira, bereiz daitezke.

Metameria heteronomoa, funtzionalitate desberdinen zerbitzurako agertuz doazen
bariazio morfologiko gisara islatzen da; hori dela eta, ezari ezarian
aldameneko metameroek gero eta antzekotasun estuagoa dute elkarrekin,
gainontzekoekiko desberdinduz doazelarik. Modu horretara, gorputzean zona
batzuk definituko dira, zeintzuetan segmentuak
homomeroak(antzerakoak) baitira elkarrekiko etaheteromero(desberdin)
gainontzeko zonetako segmentuekiko, eta zeregin berberak beteko baitituztenak.
Diferentziazio prozesu honitagmosideritzo, itxuratzen diren zonen
izenatagmabaita; prozesuaren emaitza finalatagmatizazioada, beronetan
segmentuen arteko mugak desagertu direlarik, eta hortaz, unitate morfologiko
independenteak eratu direlarik.

Tagmen kopurua, beraien konposizio metamerikoa eta funtzionalitatea aldakorrak
dira taldez talde; gainera, tagmek izen desberdinak jaso dituzte klaseen
arabera.

Artropodoen talde desberdinetan ondoko
tagmakonartzen dira: a/ trilobiteetan, burua (zefalona), enborra (toraxa) eta
pigidioa; b/ kelizeratuetan, prosoma (zefalotoraxa) eta opistosoma (abdomena),
baina fusioranzko joera handia erakutsiz (akaroetan, kasu); e/ krustazeoetan,
primarioki, burua, toraxa eta abdomena, baina burua eta toraxa fusioranzko
joerarekin (=zefalotoraxa) eboluzionatuenetan; f/ miriapodoetan, burua eta
enborra; g/ intsektuetan, burua, toraxa eta abdomena.


Sentimen-organoak

Artropodoak kitinazko exoskeletoaz inguratuta daudenez, hartzaile sentsorialak
estaldura horretan agerturiko modifikazioak izaten dira, kanpo-kinaden
detekzioa posibilitatzeko. Artropodoen sentimen-zelula bakartiak edo
taldekakoek,
sentsilodelakoa eratzen dute: beronen egitura tipikoan elementu kinada-
hartzaile bat agertzen da, ile edo zurda-itxurakoa, nerbio-konexio batekin
lotua; hau da, kitinazko ile bat da, zeina, zelula sentsorial baten presentziak
elementu estimuluzeptore bihurtu baitu. Sarritan, ile sentsorial modifikatua
gorputzean hondoratuta dago. Sentsiloak gorputz-gainazalean barreiaturik egoten
dira, nahiz eta zenbait gunetan kontzentrazio handiagoz agertu, antenetan esate
baterako.

Sentsiloek, bakanka (organo sinpleak) edo taldekatuta (organo konplexuak),
sentimen-organoak eratzen dituzte, eta berauen eraniztasuna haien moten
islapena besterik ez da. Betetzen dituzten zereginei doakiela, honela sailka
daitezke: 1/ organo mekanozeptoreak, presio-aldaketak sumatzen dituztenak; 2/
organo kimiozeptoreak, substantzia batzuen kontzentrazioez arduratzen direnak,
uretan zein airean; 3/ organo fotozeptoreak, zeintzuek argitasun-bariazioez
informatzen baitute animalia, edota, inguruko objektuen forma eta koloreaz.


Nerbio-sistema

Artropodoen nerbio-sistema, ganglionarra eta bentrala da, salbu eta zerebroa
eratzen duen gongoil-masa supraesofagikoa. Orokorrean, nerbio-sistema
anelidoenari dagokio, baina askoz konplexuagoa izanik.

Artropodoetan, zefalizazio-maila oso altua da. Zerebroaren tamainu-emendioa
sentimen-organo ondo garatuekin erlazionaturik dago, esate baterako begi eta
antenak, eta artropodo askok jokabide guztiz korapilatsuak erakusten dituzte.
Zerebroaren plan egiturala, arkizerebro akronalari erantsi zaizkion gongoil
bikoitien gehipenaz azal daiteke.
Zerebroa, edo bestela esanez, gongoil-masa supraesofagikoa, hiru gongoil-
pareren fusioaren emaitza
da,protozerebroa,deutozerebroaetatritozerebroaitxuratu direlarik. Kelizeratuek
ez dute deutozerebrorik.

Bestalde,
nerbio-katea bentraladute, eskailera-itxurakoa. Printzipioz, metamero
bakoitzean gongoil-pare bat dago, komisura batez elkarrekin konektatua, eta
aurreko eta ostekoekin, lokarrien bidez. Horrela paraturiko kateak talde
guztietan kontzentrazioranzko joera nabarmena erakutsi du, bortitzagoa zenbat
eta taldea tagmatizatuagoa izan.


Zirkulazio-aparatua

Artropodoen zirkulazio-aparatua
irekiada, hau da, odola (hemolinfa) ez da soilik hoditan zehar zirkulatzen,
baizik eta, gune batzuetan organoen arteko husguneetatik igarotzen da, nondik,
berriro odol-hodietara itzultzen baita.

Anelidoetan bezala,
hodi dortsal batdago, bertatik odola atzetik aurrerantz doala; horrez gainera,
hodi dortsaletik abiatzen direnalbo-hodi intersegmentarioakdaude, eta baihodi
bentral batere oso sarritan. Hodi dortsala da bultzarazle nagusia
etabihotzaderitzo normalki. Odola ostioloetatik sartzen da bihotzera. Sarri
askotanbihotz laguntzaileakagertzen dira.

Zirkulazio-likidoa
hemolinfaizaten da, oso konposaketa aldakorrekoa izanik.Arnas pigmentuakeraman
ditzake: hemozianina krustazeo eta kelizeratuetan, edo hemoglobina zenbait
intsektutan. Edozelan ere, gasen garraioaren funtzioa, brankia edo birika
bidezko arnasketa dagoeneko taldetan betetzen du soilik.


Arnas organoak

Artropodoak primarioki animalia itsastarrak dira. Arrazoi horrengatik
brankiakdituzte, baldin eta gorputz-tamainuaren murritzegiak superfluo
bihurtzen ez baditu. Artropodoen brankia primarioak, hanketako giltzarte
basaletako kanpo-luzakinak dira (epipoditoak). Plaka modura, firu-sorta modura
eta filobrankia gisara agertzen dira, edo bestela, epipodito gainean
laminaskazko gaineztadura dentsoa eratzen dute. Azkenotan, brankiak sarritan
oskoleko albo-hedakin zurrun batzuez izkutatuta geratzen dira.

Arnasketa aereorako, organoen eraketak hainbat bide segitu ditu. Ikuspegi
morfologikotik, araknidoen
birika liburukarakoso interesgarriak dira, zeren, kasu honetan brankiak zuzenki
bihurtu baitira arnasketa aereorako organo. Epipoditoko laminaska brankialak
gorputzera inkorporatu dira: arnas barrunbea kanpoarekiko soilik estigma
batetik komunikatzen da, eta barruan laminaska brankialak kontserbatu egin
dira, baina oraingoan beraien artetik, ura barik, airea zirkulatzen delarik.
Eskorpioiek birika liburukaren lau pare dauzkate eta armiarmek bat edo bi pare.

Krustazeoetan, arnasketa aereoko organoak brankietatik hurbil garatzen dira.
Lur-karramarroetan, brankia-barrunbea
birikabihurtu da: brankiak atrofiatu eta estaldura-epitelioak zeregin
arnastailea eskuratu du.

Hala eta guztiz ere, artropodo lurtarren ohizko arnas organoa
trakeada.Espirakuluen bidez irekitzen dira kanpora; espirakuluak sarritan
hondoratuta daude, atrio-itxurako sartunea aurkezten dutelarik, non iragazkiak
eta ixpen-mekanismo konplikatuak existi baitaitezke. Trakeak aire-zakuak eduki
ditzake; aire-zakuen sistema jarraia eratzen bada, orduan espirakuluen kopurua
txikitu egingo da, ur-galerak ekiditearren.

Makina bat artropodo sekundarioki bizimodu urtarrera igaro dira, baina ur
gezetara ia soilki. Animalia urtar sekundario hauetan, arnasketa aereo hutsetik
abiatu eta brankia bidezko arnasketa akuatikorainoko trantsizio-urrats guztiak
aurkitzen dira. Intsektu eta intsektu-larba asko ur-azalera hurbiltzen dira
periodikoki oxigeno bila. Intsektuen larba akuatiko askotan
brankia trakealakgaratu dira: brankien antzeko ebaginazio kutaneoak dira,
nondik trakeak adarkatzen baitira, baina kanpora ireki gabe; ur eta trakea-
sistemaren arteko gas-elkartrukea larruan zehar burutzen da. Brankia trakealak
larben gorputzeko hainbat aldetan koka daitezke. Bestalde, anitz artropodo
akuatikorenheste terminalaere, arnas organo gisara aritzen da, uraren
egurastapen-mekanismo egoki bati esker. Esan gabe doa,odol-brankiakoso hedatuta
daude.


Liseri-aparatua

Zenbait artropodo bizkarroitan izan ezik, artropodo guztietan liseri-hodiak
gorputz osoa zeharkatzen du. Ahoa buruko alde bentralean kokatua da, baina,
talde batzuetan lehen edo bigarren antena-pareraino atzeratu da, eta
merostomatuetan hanka lekuzaldatzaileen artean irekitzen da. Oro har, ahoa ez
dago gorputzeko gainazalean, barnerantz hondoratuta baizik; goi-ezpainaz (
labroaz) estalirik egoten da. Goi-ezpaineko barne-aldeko parte
bigunek,epifaringeaeratzen dute maiz. Atze-aldetik, husgune preoral hau jatorri
desberdinetakobehe-ezpainezhesiturik egoten da. Egitura hauen artean,
intsektuenhipofaringeaaipa daiteke, zeinak apendize kutikular bikoitiak aurkez
baititzake, berauek benetako aho-apendizeen lanean lagun dezaketelarik.
Hipofaringe eta goi-ezpainaren artean itxuratutako alde oral honizibarioesaten
zaio intsektuen kasuan.

Aipaturiko
barrunbe preoralhonez gainera, besteren bat ere ager daiteke taldeen arabera.
Barrunbe preoralak munta handikoak dira janarien laboraziorako; barailek
janaria txikertzen dutenean, janari-kiziak lehendabizi barrunbe preoraletan
gordeko dira, non preliseriketa kimikoren bat buru baitaiteke.

Miriapodo, intsektu eta akaroetan oso garatuta daude
listu-guruinak; gehienetan alde oralean isurtzen dira, benetako ahoaren
atzetik, intsektuetansalibarioderitzon gunean irekitzen direlarik. Jatorriari
doakiola, batzuetan aho-apendizeen guruin kutaneo bereziak dira, eta beste
batzuetan, nefridio maxilar transformatuak; izan ere, miriapodo eta
intsektuetan itxuraldaketa progresiboa beha daiteke benetako nefridiotik
abiatuta.

Aurre-hesteektodermikoa luzea izaten da, eta, betetzen dituen zereginekin
(edoski, almazenatu, txikertu edo hautetsi) korrelazionatuta, oso konplikatua
izan daiteke. Iharduera zupatzailean,faringebatek hartzen du parte; gehienetan
muskulatura usu batez eratua izaten da, eta, janari likido edo likuifikatua
ingeritu behar deneko kasuetan oso gorpuztuta egoten da. Almazenamentu-
funtzioaz aurre-hestearen alde mediala arduratzen da, zeina,
orduan,paparodilatagarri bihurtu baita; intsektu eta akaroetan agertzen da,
lehenengoetan paparoak arezaku akzesorioakere eduki ditzakeelarik. Erleetan
"urdail sozial" modura erabiltzen da, eta paparoko edukina erregurgitatuz
kolonia bereko beste kide batzuk elika daitezke. Nahiz eta paparoak entzima
litikorik ez jariatu, bertan prozesu digestiboren bat egon daiteke, listuari
edo heste medialeko entzimei esker.

Aurre-hesteko atze-aldeak, organo muskulutsu bat era dezake, kitinazko hortzez
hornitua.
Organo murtxikatzailehau krustazeo malakostrakoetan bereziki handia izan
daiteke. Bertako iharduera mekanikoa bortitza izaten da, eta hainbat
karramarro-espeziek molusku bibalbioen kuskuak birrintzen dituzte.

Aurre-heste eta heste medialaren arteko mugaondo zehaztuta egoten da, ez
bakarrik histologikoki kitinazko estalduraren gabeziaz, baizik eta, miriapodo
eta intsektuetan, aurre-hestearen heste medialeranzko inbaginazio bat agertzen
delako,balbula kardiakodelakoa. Krustazeo eta kelizeratuetan, eta bai
trilobileetan ere, heste medialak osoguruinzabalak poseditzen ditu, zeintzuak
maiz askotan gainontzeko organoen artean barneratzen baitira hodi eta lobuluen
bidez, eta zeintzuak, araknido eta piknogonidoetan, are hanketaraino ere
iristen baitira. Guruin horietan janari-kizi xeheen birzurgapena gertatzen da.
Miriapodo eta intsektuek ez dute honelako guruinik heste medialean. Alde
honetan entzimak ekoizten dira. Hala ere, zelulosa puskatzen duten entzimak ez
dira maizak artropodoen artean, gainontzeko animalietan ere ez diren bezalaxe;
horren kariaz, zelulosaren transformazioa mikroorganismo sinbiotikoen bidez
burutzen da, esate baterako, termita askoren hestean protozoo flagelatuak bizi
dira. Janariaren liseriketa nagusia erdiko hestearen baitan jazotzen da; sarri
askotan, edukina heste-paretarekiko bereizita mantentzen da mintz
peritrofikoaren bidez.

Atze-hestean, berriro, paretak kutikulaz gaineztaturik daude; bestalde, portzio
horrek eraniztasun zabala aurkezten du egiturari eta luzerari dagokiela:
kelizeratu eta krustazeoetan hodi bakuna izaten da; intsektuetan ez, ordea.
Ikuspegi fisiologikotik, atze-hesteak oso zeregin garrantzitsua betetzen du
edukin intestinaleko uraren birzurgapenean; zer esanik ez, erabateko
inportantzia du prozesu honek artropodo lurtarren kasuan, uraren
aurrezpenerako. Funtzio horiondeste-papilekgaratzen dute batez ere. Atze-hestea
batzuetan inboluzionatu egin da; orduan gorotzak heste medialaren atzeko
muturrean metatzen dira, mudetan eragozteko.

Janarien liseriketa barnekoa da oro har, hau da, liseri-hodian burutzen da.
Aho-pieza diferentziaturik ez duten taldeetan, araknidoetan esaterako, kanpokoa
da: urin liseritzaileak kanpora jariatzen dituzte, harrapakinaren gainera, eta
geroago, liseriketa partzial horren ondoriozko likidoak zurgatzen dituzte,
prozesua mesodeoan bukatzen dutelarik.


Organo eskretatzaileak

Beste animalia askotan bezala, artropodoetan ere eskrezio-iharduera gorputzeko
hainbat gunetan aritzen da (larruan, brankietan, hestean). Organo eskretatzaile
modura, zentzu hertsian, anelidoetatik heredaturiko
nefridioaketa, horiez aparte, hesteak garaturikoMalpighi hodiakdaude, beste
zenbait ehun eskretatzailez gainera.

Artropodoetan, gehien jota
lau nefridio-pareagertzen dira, baina, funtzionalak pare bat edo bi izanik, eta
maiz nefridiorik ez da agertzen. Krustazeoetanguruin antenaletamaxilargisara
dihardute. Kelizeratuen nefridioak, hirugarren eta, batez ere, bostgarren
hanka-parean kokatuta daude.

Artropodoen artean, nefridioak enulduz eta endurtuz joan diren heinean,
hestearen iharduera eskretatzailea handitu egin da. Azkenik, zeregin hori
heste-zaku itsu jakin batzuetan lokalizatu da, hots,
Malpighi hodietan. Berauen garrantzia taldez talde desberdina da: adibidez,
krustazeo anfipodoetan modu errudimentarioan agertzen dira, baina, araknido,
miriapodo eta intsektuetan oso garatuta daude. Araknidoetako Malpighi hodiak
heste medialaren atze-hodi itsu batzuetatik eratorri dira; antenatuetan
(miriapodo eta intsektuak) atze-heste ektodermikoaren ebaginazio batzuetatik
sortuak dira.

Hondakin nitrogenatuen exkrezioa, amoniako modura ur-kantitate handiak gozatzen
dituzten espezietan beha daiteke soilik, zeren amoniakoa arras toxikoa baita
oso disolbaturik ez badago. Horrela, mota honetako eskrezioa krustazeoetan
aurkitu da. Era berean, azido urikoa bizimodu lurtarreko espezieen eskrezioaren
emaitza ohi da, tipikoki miriapodo eta intsektuetan agerturik; azido urikoa
uretan disolbagaitza da eta ez guztiz toxikoa ekoizten deneko
kontzentrazioetan. Araknidoek, nahiz eta lurtarrak izan, hondakin nitrogenatuak
guanina modura iraizten dituzte, berori azido nukleikoen eratorkin bat delarik.
Azkenez, urea, oso disolbagarria eta ez amoniakoa bezain toxikoa, ur-kantitate
moderatuak dituzten organismoek eskretatzen dute; oro har, hondakin
nitrogenatuen urea bidezko iraizketa, amoniako edo azido urikoaren
eskrezioarekin konbinatzen da.


Ugal aparatua eta ugalketa

Salbuespen bakan batzuk izan ezik, artropodoak gonokoristikoak dira, eta sarri
askotan dimorfismo sexual nabarmena dute. Hermafroditismoa arraroa da
artropodoen artean, nahiz eta krustazeoetan (lanperna eta batez ere krustazeo
parasitikoetan) maiza izan.

Gonaden forma guztiz aldakorra da, baina horrek ez gaitu harritu behar espezie-
kopurua aintzat hartuta. Deigarriak dira kelizeratu askoren sare-itxurako
gonadak eta intsektuen gonada folikularrak. Animaliotan, obarioak makina bat
obarioloz(milaka batzuetaraino) eratuta daude. Obarioloetan,germarioamutur
terminal mehean dago. Testikuluak, era berean,barrabil-folikuluezeratuta daude,
baina, berauen kopurua obarioloena baino txikiagoa da; batzuetan estalki
amankomun batez inguratuta agertzen dira. Bestalde, arrautzak substantzia
elikatzailez hornitzen dituzten egiturak ez dira maizak.

Harrigarria da gonoporoaren kokapenen moldagarritasuna, agertu egin baitaitezke
aurre-alde torazikotik enborraren atze-muturreraino, uzki aurretik: prosoma eta
opistosoma arteko mugan araknido eta merostomatuetan; gorputzaren aurre-aldean
(pauropodo, sinfilo, diplopodo eta zenbait kilopodotan); gorputzaren mutur
terminalean (zenbait kilopodo eta intsektuetan). Piknogonidoetan hainbat
gonoporo-pare daude, hanken oinarrietan irekitzen direnak. Gonoduktuak zuzenki
ilkitzen dira kanpora batzuetan (krustazeo, diplopodo eta zenbait intsektutan),
edo duktu amankomun batez gonoporoa bakarra izanik (sinfilo, kilopodo eta ia
intsektu eta araknido guztietan). Zenbait intsekturen emeek irekiune
anizkoitzak dituzte kopula eta erruketarako.

Duktu ugaltzaileak, normalki bikoitiak, mesodermotik eratortzen dira; alde
terminalean osagai ektodermikoek ere har dezakete parte.

Bestalde, primarioki ugal duktuak bakunak badira ere, konplikatu egin daitezke
nabariro funtzio desberdinetako dibertikuluez. Horrela, arretan
besikula seminalakaurki ditzakegu, eta bai espermatoforoak jariatzeko zenbait
egitura ere. Emeetan, modu berean,poltsa kopulatzailea,espermatekaetaguruin
akzesoriobatzuk garatzen dira.

Obuluak eraketa babesle batez inguraturik egoten dira, hots,
korionaz, zeinaren izaera, artropodoa bizi deneko ingurunearen arabera aldatzen
baita. Zelula obarikoek jariatzen dute, eta espermatozoideen sarrera baimentzen
duten irekiune txikerrez hornituta dago,mikropiloezalegia.

Diptero eta himenopteroen artean behaturiko
polienbrionia(hainbait indibiduoren garapena, arrautza bakar batetik
abiaturikoa) bidezko ugalketa asexualaren kasu bakarrak aparte utzita, sexuala
da artropodoen ugalketa, hau da, izaki berria zelula germinalen ernalketaz
sortua izaten da. Aparte, partenogenesia daukagu. Partenogenesia mota
guztietakoa izan daiteke:apomiktikoa(landare-zorriek oozito batez egiten dute,
hau da, zatiketa murriztailea jasan ez duen eta ernaldua izan ez den 2n zelula
batez),automiktikoa(obulua korpuskulu polar batez "ernaldua" da),haploideoa
(erlamandoa haploideoa izaten da, ernaldu gabeko obulu batetik
garatua),arrenotokoa(kume partenogenetikoak soilik arrak direnean; erleena
adibidez),telitokoa(soilik emeak direnean) etaanfitokoa(sexu biko kumeak).

Nahiz eta obiparitatea orokorra izan, obobibiparitatea eta bibiparitatea ere
sarri beha daitezke, horrelako kasuetan aldaketa anatomiko sakonak gertatu
direlarik. Obobibiparitatearen kasuetan, emeek inkubatzen dituzte arrautzak
gorputz barruan. Enbrioiek amarengandiko janariak eskuratzen badituzte ere, ez
dago egitura berezirik uteruarekiko kontaktuan. Obobibiparo modura jokatzen
dute araknido askok (eskorpioek, pseudoeskorpioiek, zenbait akarok, eta abar)
eta gainontzeko taldeetako kasu bakanen batek. Bibiparismoa, bestalde, fenomeno
sarria ez izan arren, intsektu-talde batzuetan behatu ahal da (homopteroak,
dipteroak eta dermapteroak beste batzuen artean). Bibiparismoaren kasuan,
enbrioiek amaren uteruarekiko erlazioa dute plazenta baten bidez, berau
barreiatua edo ongi zehaztua izanik, eta amaren elikagaien garraiorako
erabiltzen delarik.

Kanpo-ernalketazko kasuak badira ere, dirudienez prozedura primarioa barne-
ernalketa zen, espermatoforo baten erabilpenean oinarrituriko esperma-
transferentzia ez zuzenaren bidezkoa; espermatoforoa, likido seminala daraman
kapsula eranitza da. Espermatoforoak, zer esanik ez, lehorraren kolonizazioa
erraztu zuen, zeren, ernalkuntza posiblea egiten baitzuen inolako kanpo-egitura
genitalik ez zeukaten animalietan ere. Artropodo lurtarren talde guztietan
intseminazio zuzena eta kopula, zentzu hertsian, lortu dira, dena dela,
guztietan esperma-transferentzia ez zuzenezko portamolde bitartekarietatik
igaroz: 1/ arrak espermatoforo bakunak ereiten ditu emeen absentzian; berauek
kimiotaktiko erakarriak izango dira feromonez; 2/ arrak espermatoforo
konplexuagoak ereiten ditu (identifikazioa gradualki bisual bihurtuko da)
emearen aurrean (parekamendua dago, baina akoplamenturik, hau da, ukipen
fisikorik, ez); parekamendua zorizkoa izan daiteke edo erakargailu kimiko eta
ikusmenezkoez; 3/ arrak espermatoforo konplexua askatuko du eta emearekin
kolaboratuko du beronek espermatoforoa ugal hodien sarreran koka dezan; 4/
espezie batzuetan, arrak sinplifikazioz bakuna den espermatoforoa barneratzen
du emearen ugal duktuetan, eta dagoenekoz kopulaz mintza gaitezke,
intseminazioa ez zuzena bada ere; 5/ arrak likido seminala ejakulatzen du
emearen ugal duktuetan, beronek egitura anatomiko eta etologikoak halabehartzen
dituelarik. Nolanahi ere, krustazeo itsastarretan ere garatu da intseminazio
zuzena.


Garapena

Artropodoen arrautzak biteloz joriak izaten dira, larbak bitelofagoak izanik.
Artropodoen lakainketa determinatua da, espiralioak direlarik; hala ere, eredu
hori krustazeoetan soilik beha daiteke modu ezagugarrian. Aipatu denez,
lakainketa superfizialerantz jo dute artropodoek, arrautza zentrolezitikoekin
korrelazionatuta.

Kumeak, eklosionatzean, helduak dauzkan segmentu- eta apendize-kopurua eduki
dezake, ala osterantzean, garapen enbrionarioan oraindik ez da horietarino
iritsi; gauzak batera ala bestera gertatu, hazkunde-mota bi deskribatu dira: 1/
anamorfia: eklosioa eta gero segmentu eta apendizeen kopurua emendatuz doanean,
harik eta helduarenak erdietsi arte, eta 2/epimorfia: eklosio orduko, kumea
heldua bailitzen hornituta dagoeneko kasuetan.

Garapen anamorfikoak garapen larbarioa halabehartzen du, eta
larbaizenaz, helduari bere segmentu- eta apendize-kopuru definitiboa eskuratuko
dion muda gertatu aurretiko egoerak denominatzen dira. Garapen anamorfikoa,
hazkunde konpletoa baimenduko lukeen biteloaren peitutasunarekin
korrelazionaturik dago, eta primariotzat jo daiteke artropodo itsastarretan,
zenbait lurtarretan ere agerturik, berauetan, ostera, ziur aski sekundarioa
bada ere.
Garapen epimorfikoan ere garapen larbarioa dago, zeren, kumeak jaiotzean
helduaren antza eduki badezake ere, ez baitu ale larriaren antolakuntza bera.
Kasu honetan,
larbaizena soilik erabiltzen da helduarekiko diferentzia nabarmenak dituzten
egoerak denominatzeko. Garapen epimorfikoa behatu da araknidoetan, zenbait
kilopodotan eta intsektuen gehiengoan ere.

Aipaturiko desberdintasun horiek, eta bai anamorfia ere, nagusiki muda bidezko
hazkundeari esker dira posible. Honek guzti honek
polimorfismo ontogenikoaekarri du, zeina, hasiera batean zergatikoa bitelo-
txirotasunean bazeukan ere, egun janari-iturri desberdinak probetxatzeko
erabiltzen baita, eta are helduarekiko txoko ekologiko desberdinak
kolonizatzeko ere. Bestalde, autore askoren ustez, garapen larbarioaren
existentziak berak metamorfosia baldintzatzen du; bestetzuk, ostera, nahiago
izaten dute metamorfosi terminoa erabiltzea, soilik baldin eta muda batean edo
ondoz-ondoko bian aldaketa anatomiko sakonak eta, beraz, biologikoak ere
gertatzen badira, zeintzuek ale heldua bideratuko baitute.

Artropodoek, bestalde,
diapausaderitzon fenomenoa aurkez dezakete; hau da, metabolismoaren beherakada
tenporala eduki dezakete, horrela sorraldian mantendu ahal direlarik. Bizimodu
ez aktiboko epe hori independentea da bizi-zikloarekiko, eta ingurune-faktore
desfaboragarriek deskateatzen dute (kieszentziaizenaz denominatzen da kasu
honetan), esate baterako, muturreko tenperaturek, janarien gabeziak, eta abar,
baina, hormonalki kontrolatua da. Zenbait espezietan diapausa derrigorrezkoa
den bitartean, beste zenbaitzutan fenomeno fakultatiboa ohi da; edozelan ere,
guztiz adaptatiboa da. Sarritan, diapausa arrautza-fasean gertatzen da,
segmentazioa, enbriogenesia eta organogenesia gelditu eraziz, baina bizi-
zikloko edozein urratsetan suertatu ahal da.


Artropodoen filogenia

Artropodoek oso jatorri zaharreko taldea eratzen dute. Ezaguturiko fosilik
zaharrenak Kanbrikotikoak dira, eta gainera, horietariko asko talde bizien
kidetzat jo daitezke arazo handirik gabe. Berorrek eta datu paleontologikoen
ezak, guztiz zaila egiten dute prototipo antzestral baten eraiketa. Adostasun
orokorra dago arbaso antzestrala itsastartzat jotzeko, zeren, ezagun diren
artropodorik primitiboenak, trilobiteak kasu, itsastarrak baitira. Modu berean,
aitzindari hipotetiko hori anelidoekiko hurbila izan zela uste da. Hortaz,
badirudi anelidoak eta artropodoak leinu ebolutibo independenteak direla,
baina, kidetasun sakonekoak jatorriari dagokiola. Izan ere, talde biok
amankomunean dituzten ezaugarriak aintzat harturik, Cuvierrek, XIX. mendeko
hasieran, Articulata taldean bildu zituen, bertan ornogabe metamerizatuak
inkluditu direlarik.

Harrez gero, artropodo izenpean dauden talde desberdinen ahaidetasun-
harremanak, nagusiki, hiru eratara interpretatu dira, hiru sailkapen-eredu
ondorioztatu direlarik: monofiletikoa, difiletikoa eta polifiletikoa; esan gabe
doa, artropodoen agerpenari buruzko hiru ikuspegi desberdinetan oinarrituta
daude eredu horiek.

Teoria monofiletikoa da zaharrena. Ikuspegi honek, artropodo guztiak, bai
fosilak bai biziak, arbaso amankomun bakarretik eboluzioz eratorri direla
hobasten du. Mota honetako hipotesi batek, prekurtsorea, anelido lobopodo baten
antzekoa, egituretan-eta onikoforo-airekoa zela postulatzen du. Onikoforoak
ere, beraz, leinu berekoak lirateke, baina, artropodoen ezaugarri beteak agertu
aurretik aldenduak. Ezaugarri horien agerpenak, Prekanbrikoan prototrilobiteak
eta protomandibulatuak itxuratuko bide zituen, halako moldez ezen,
lehenengoetatik trilobite eta kelizeratuak eta bigarrenetatik mandibulatuen
lerroa garatuko baitziren, gerora. Une horretan, mandibulatuak aldaketa
ebolutiboen serie biren menpean gelditu ziren; bata, itsasoan eta ur gezatan
krustazeoak zirriborratu zituena, eta bestea lehorrean, protomiriapodoak
sortuz, berauetatik abiatuta miriapodoak eta intsektuak garatu zirelarik.
Monofiletismoaren aurkako argudio nagusiak, erregistro fosilaren gabeziatik
datoz, zeren, horrek filiazio-segidak osotzea ezinezkoa egiten baitu,
hipotesiaren erakargarritasun intelektuala gesalduz.

Teoria difiletikoaren iritziz, zeina berriagoa baita, artropodoen taldea,
egiatan, jatorri desberdinekoak diren eta phylum kategoria duten talde biren
baturari dagokio:
Multiramiaphylumak primarioki akuatiko direnak bilduko lituzke, hau da,
trilobitomorfoak, kelizeratuak eta krustazeoak, eta bestalde,Uniramiaphyluma
legoke, non artropodo lurtarrak kokatu baitira, hau da, miriapodoak eta
intsektuak, eta bai, autore batzuen iritziz, onikoforoak, tardigrado eta
pentastomidoak ere.

Azkenik,
teoria polifiletikoak, batez ere Tiegs eta Mantonek defendatua, artropodoak
hainbat talderen multzoa liretekeela dio: phylum kategoria duten Trilobita,
Chelicerata, Crustacea eta Uniramia, azken hau, hipotesi difiletikokoaren
baliokidea izanik. Hipotesi difiletikoak eta polifiletikoak, beraz, artropodoen
anitz ezaugarri amankomunen antzekotasuna konbergentzi fenomenoen emaitza dela
suposatzen dute.

Trilobitomorpha subphyluma

Izenak (latinetik:
trilobito, hiru lobulu; grekeratik:morph, forma) gorputzaren itxurari egiten
dio erreferentzia: pare bat ildo longitudinal dute gorputzean zehar.
Subphylumak 4.000 espezie besarkatzen ditu gutxi gorabehera, guztiak suntsituta
daudelarik. Itsastarrak ziren, antza denez bentiko sarraskijaleak gehienak.
Tamainuari dagokiola, 0.5-67 cm-ko luzera zuten.
Exoskeletoa kitinazkoa zen eta alde batzuetan karbonato kaltzikozkoa. Gorputz
tagmak,
buruaedozefalona,toraxaetapigidioaziren. Burua, metamero fusionatu batzuez
osatuta zegoen; pare bat antena, pare bat albo-begi konposatu, bentralki
kokatutako ahoa eta lau pare apendize birramo giltzatu zeramatzan. Apendize
bakoitza, barne-hanka lekuzaldatzaile batez eta harizpiez betetako kanpo-adar
batez osatuta zegoen. Harizpien ilada, antza, brankia modura aritzen zen, edo
iragazpen edo igeri egiten, espezieen arabera. Toraxa, metamero giltzatu eta
independente batzuez osatuta zegoen. Metamero bakoitzean, bentralki kokatuta,
pare bat apendize birramo zeramatzan, buruko apendizeen antzekoak. Azkenik,
pigidioa metamero fusionatu batzuez osatuta zegoen.

Trilobiteek bizimodu desberdinak eduki zituzten habitat desberdinetan, gorputz
tamainu eta forma, eta begien tamainu eta formaren desberdintasunek adierazten
dutenez. Gehienak bentikoak egongo ziren, hanka lekuzaldatzaileak erabiliz basa
edo harea gainean narrazten zirenak; gorputz lautua eta begi dortsalak bizimodu
horretarako moldaerak izan ziren. Trilobite asko biribilkatu ahal ziren, antza
defendatzeko. Beste batzuetan, buruak pala-itxura zeukan, dirudienez industeko.
Beste batzuk gordelekuetan bizi ziren, harrapakinen barrandan. Azkenik,
trilobite batzuk igarilariak ziren: gorputza estuagoa, eta begiak buruko alde
bietan zeuzkaten. Espezierik txikienak planktonikoak ziren.
Kelizeratuak eta krustazeoak


Cheliceriformes subphyluma (kelizeriformeak)

Cheliceriformes subphylumak 65.000 espezie bizi zein fosil besarkatzen ditu
gutxi gorabehera. Artropodo guztien ezaugarriak konpartituaz gain,
kelizeriformeek badauzkate ezaugarri propio batzuk: alde batetik, gorputzean
alde bi desberdintzen dira,
prosomaetaopistosoma(edo zefalotoraxa eta abdomena), azken honetan teltson
postsegmentala egonda; bigarrenez, kelizeriformeetan ez da posible buruaz
mintzatzea, beste artropodo gehienetan gertatzen den kontrara; hirugarrenez, ez
dute antenarik, baina, orokorrean, prosoman dauden sei segmentuk apendizeak
daramatzate. Lehenengo pareakelizeroakdira, elikaduraz arduratzen direnak;
bigarrenak,pedipalpoak, funtzio desberdin batzuk bete ditzaketenak klaseen
arabera (elikadura, sentimena, defentsa, lokomozioa, kopula). Azkenik, lau pare
hanka lekuzaldatzaile aurkezten dituzte.

Sailkapenari dagokiola, klase bi kontsideratuko ditugu, Chelicerata eta
Pycnogonida, eta kelizeratuen barruan, bi subklase, Merostomata eta Arachnida.
Autore batzuek, ostera, klase kategoria ematen diote Arachnidari.


Ezaugarri orokorrak

1- Gorputza tagma bizosatuta dago:prosoma(zefalotoraxa) etaopistosoma
(abdomena).Prosoma akron presegmentalak eta sei segmentuk osotzen dute,
sarritan ezkutu-itxurako krosko dortsalaz estalita dagoelarik. Opistosoma
hamabi segmentuk edo gehiagok eta teltson postsegmentalak osotzen dute; talde
batzuetan bi ataletan bananduta dago.
2- Prosomaren apendizeak:kelizeroak,pedipalpoaketalauparehankalekuzaldatzaile.
Antenez peituak dira.
3- Apendizeak artikulatuak eta unirramoak dira.
4- Arnas aparatuabrankia liburukarez,birika liburukarezedotrakeezosatuta dago.
5- Eskreziorakoguruin koxalak(prosoman) edo/etaMalpighi hodiak(opistosoman)
dauzkate (kelizeriformeen Malpighi hodiak ez dira intsektuenekiko homologoak).
6- Begi sinple medialak aurkezten dituzte, eta batzuetan albo-begi konposatuak.
7- Hestean 2-6 pare liseri-itsu egoten dira. Elikabidea, nagusiki, harrapakinen
fluituak hurrupatuz burutzen da.
8- Gehienak gonokoristikoak.


Chelicerata klasea: Merostomata subklasea
Merostomatu xifosuruak
(ferra-karramarroak eta espezie fosil batzuk) itsastarrak dira, eta sakontasun
gutxiko itsas hondar bigunetan bizi dira. Omniboroak dira. Prosoma, ferra-
itxurako oskol batez estalita dago, eta abdomeneko segmentuak fusionatuta.
Pedipalpoak ezin dira hanka lekuzaldatzaileekiko desderdindu, ar helduetan izan
ezik, zeren, sexu-joketa bitartean, emeari lotzeko erabiltzen baitituzte.
Atzeko teltsona, bultzarazteko erabiltzen dute eta, hankaz gora geratzen
direnean, ohizko jarrerara bueltatzeko. Abdomeneko alde bentralean, bost pare
brankia liburukara daude. Eskrezio eta osmorregulaziorako guruin koxalak
dauzkate. Begi konposatuak dituzten kelizeriforme bizi bakarrak dira.
Arrautzetatik,trilobiteizeneko larba sortzen da.

Merostomatu euripteridoak(ur-eskorpioiak, suntsituak) artropodoak erraldoiak
ziren (3 m-rainoko luzera). Ferra-karramarroen antzekoak ziren, baina
zefalotoraxa txikiagoa zen eta abdomeneko segmentuak ez zeuden fusionatuta.
Gainera, abdomenean alde bi bereiz zitezkeen,preabdomenaedomesosoma(zazpi
segmentu) etapostabdomenaedometasoma(bost segmentu estuago) eta apendizerik
gabe. Kelizeroak txikiak ziren eta hanka lekuzaldatzaileen azken parea handia
eta arraun-itxurakoa zen. Antza, narrastariak eta igerilariak ziren. Erregistro
fosila kontuan hartuta, euripteridoek ur gazikarak eta ur gezak kolonizatu
zituzten itsasotik, eta agian lehorrean bizi ziren ere, araknidoak sortaraziz.


Chelicerata klasea: Arachnida subklasea

Kelizeratu araknidoen barruan 60.000 espezie sailkatu dira gutxi gorabehera.
Araknidoek kelizeratu lurtar guztiak besarkatzen ditu, nahiz eta batzuk,
sekundarioki, bizimodu akuatikora moldatu diren (akaro batzuk). Lurraren
konkistak, oinarrizko aldaketa morfologiko eta fisiologiko batzuk suposatu
zituen: epikutikula argizarizko bihurtu zen, ur-galera ekiditzeko; brankia
liburukarak airean aritzeko moldatu ziren, eta ondorioz birika liburukarak
(araknido handietan: eskorpioi eta armiarma batzuetan) eta trakeak (forma
txikietan: pseudoeskorpioi, akaro, armiarma batzuetan) agertu ziren; apendizeak
lokomozio lurtarrerako moldatu ziren,... Behin bizimodu lurtarra ezarri eta
gero, berrikuntza asko sortu ziren, independenteki eboluzionatu zirenak lerro
desberdinetan. Adibideak, armiarmen, pseudoeskorpioien eta akaro batzuen zeta-
guruinak dira, eta bai eskorpioi, armiarma, eta pseudoeskorpioien pozoi-
guruinak ere.

Araknido gehienetan, prosoma ez-segmentatua da, oskol solido dortsal batez
estalita dagoelarik. Gehienetan begiak daude. Opistosoma primitiboa segmentatua
da, bertan preabdomena eta postabdomena bereiz daitezkeelarik; araknidorik
primitiboenak diren eskorpioietan izan ezik, subdibisioak ez dira argiak,
segmentuak fusionatuta daudelarik sarritan. Oso espezializatuak diren akaroek,
kanpo-metamerismoaren aztarnarik ez dute, eta gainera zefalotoraxa eta abdomena
fusionatuta dauzkate. Araknidoen apendizeak prosoman daude: pare batkelizero
(elikadurarako), pare batpedipalpo(funtzio askotarako) eta lau pare hanka
lekuzaldatzaile.

Eskrezio-organoak guruin koxalak eta Malpighi hodiak dira; hondakin nitrogenatu
nagusia guanina da, nahiz eta azido urikoa eta xantina ere eskreta dezaketen.
Araknido gehienetan, hiru motatako sentimen-organo daude, ile sentikorrak,
begiak eta foseta sentikorrak.

Gehienak harrapakari karniboroak dira, eta harrapakinak beste artropodo batzuk
izaten dira. Eskorpioiek eta pseudoeskorpioiek pedipalpoak erabiltzen dituzte
harrapakinak eutsi eta puskatzeko. Talde batzuek pozoia erabiltzen dute
harrapakinak geldiarazteko: armiarmek kelizeroekin, eskorpioiek abdomeneko
ezten terminalarekin, pseudoeskorpioiek pedipalpoekin. Gainera, armiarma
batzuek zeta erabiltzen dute harrapakinak harrapatzeko. Liseriketa-parte bat
gorputz kanpoan burutzen da, partzialki liseritutako fluitu eta ehunak
ingerituz. Aldiz, opilioiak harrapakariak, sarraskijaleak edo herbiboroak izan
daitezke, eta akaroen artean elikabide-mota asko aurkitu dira: harrapakariak,
bizkarroiak, herbiboroak, sarraskijaleak,...

Intseminazio-motarik primitiboena ez-zuzena da, espermatoforoen bidez
(eskorpioi, pseudoeskorpioi eta akaro batzuetan). Armiarmetan ere ez-zuzena da
baina desberdina; armiarma arren pedipalpoak eraldatuta daude esperma biltzeko
eta emeari transferitzeko, hau da, organo kopulatzaile modura aritzen dira.
Opilioi eta akaro askotan, berriz, intseminazioa zuzena da, hau da, arrek
zakila dute, eta horren bidez emearen ugal aparatura transferitzen dute esperma
zuzenean. Araknidoek oso gorteiu-erritual bereziak garatu dituzte, zeren,
harrapakariak izanda, izugarrizko garrantzia baitu espezie bereko bikotekidea
errekonozitzeak. Garapena zuzena da.


Pycnogonida klasea

Klase honek itsas armiarmak besarkatzen ditu; gutxi gorabehera, 1.000 espezie
deskribatu dira. Gehienak oso txikiak dira, 1-10 mm-ko luzera dutelarik; baina
poloetan edo ur sakonetan bizi direnen artean, forma handiak ere ezagunak dira
(40 cm-rainoko hankak). Gorputza estua da, ondo desberdindutako segmentu
batzuez osatuta dagoelarik; segmentu horiek prosoma osotzen dute. Opistosoma
edo abdomena oso murriztuta dago; enborreko atze-aldean aurkezten da, dortsalki
kokatuta. Buruko edo zefaloneko alde dortsalean lau begi aurkezten dira, eta
aurre-aldean proboszide zilindriko bat. Buru atzean, lau segmentuez osatutako
enborra dago, lehenengo segmentua buruarekin fusionatuta dagoelarik. Enborraren
ezaugarri nagusia, segmentu bakoitzeko albo-luzakin pare baten presentzia da;
luzakin horietan apendizeak txertatzen dira. Apendizeak hurrengo hauek dira:
pare bat
kelizero(edokeliforo) (elikadurarako; normalean murriztuta daude, zeina
proboszidearen garapenarekin erlazionatzen baita), pare batpalpo(sentimen,
elikadura eta garbiketarako), pare bathanka obigero(apaintzeko, eta arretan,
arrautzak eramateko) eta, orokorrean, lau pare hanka lekuzaldatzaile.

Gehienak bentikoak dira. Elikabideari dagokiola, batzuk karniboroak dira, beste
batzuk bizkarroiak, beste batzuk herbiboroak, detritiboroak,... Hestean heste-
itsu batzuk aurkitzen dira, apendizeetaraino sartzen direnak. Ez daukate arnas
organorik eta ez eskrezio-organorik ere, seguraski oso gorputz-superfizie
handia dutelako eta, noski, beraien bizimodu akuatikoa dela-eta. Arrautzetik
protoninfonizeneko larba sortzen da, soilik hiru pare apendize dituena; beraz,
garapen ez-zuzena dute. Gehienetan, larba sinbiosian bizi da knidario, molusku
edo ekinodermatuekin.


Kelizeriformeen filogenia

Autore gehienen ustez, picnogonidoen keliforoak eta palpoak kelizeratuen
kelizero eta pedipalpoekiko homologoak dira, hurrenez hurren. Ondorioz, talde
biek arbaso amankomuna edukiko zuten, picnogonidoak lehenago sortuko zirelarik.
Bestalde, autore batzuek uste dute araknidoen taldea difiletikoa dela, hau da,
lurra bi aldiz kolonizatu zutela, alde batetik eskorpioiak sortuz eta bestetik
beste gainerako araknido guztiak.


Crustacea subphyluma (krustazeoak)

Krustazeoen subphylumak 30.000 espezie baino gehiago besarkatzen ditu,
horietatik 4.000 inguru bizkarroiak direlarik. Gehienak itsastarrak dira, eta
habitat itsastar guztietan bizi dira; gainera, espezie asko dultzikolak dira,
eta talde batzuk semilurtar edo lurtarrak, nahiz eta ez duten moldapen
ebolutibo garrantzitsurik jasan lurrera doitzeko. Aurkezten duten dibertsitate
morfologikoa izugarri handia da, eta horregatik klase, subklase eta orden
askotan sailkatu dira; lan gehienetan bost klase onartzen dira:
Remipedia(erremipedioak),Cephalocarida(zefalokaridoak),Branchiopoda
(brankiopodoak: ur gezatako izkirak, gatzagetako artemiak, ur-
arkakusoak),Maxillopoda(ostrakodoak, mistakokaridoak, kopepodoak, brankiuruak,
zirripedioak edo lanpernak, tantulokaridoak) etaMalacostraca(anfipodoak,
isopodoak: kukurutxak, dekapodoak: karramarroak, izkirak, abakandoak, ganbak,
otarrainak, otarrainskak,...).

Erremipedioak1981. urtean deskribatu ziren lehenengo aldiz, eta orain arte 10
espezie besterik ez dira sailkatu klase horretan. Karniboroak dira,
itsasoarekin konektaturiko irletako kobetan bizi direlarik. Itsuak eta
hermafroditikoak dira.

Zefalokaridoakere nahikoa berandu aurkitu ziren (1953. urtean). Klase honetan 9
espezie daude sailkatuta, itsasoko harean eta lokatsean bizi direlarik, batzuk
sakontasun handietan (1.550 m-raino). Sedimentu gainean mugitzen dira, hortaz
elikatuz. Itsuak eta hermafroditikoak dira ere.

Brankiopodogehienak dultzikolak dira, noiz behinkako potzingoetan bizi
direlarik sarritan. Gutxi gorabehera 800 espezie besarkatzen ditu klase honek.
Gehienak suspentsiboroak dira. Brankiopodo batzuen gorputza, oskol kuskubiko
batez estalita dago.

Maxilopodoen artean,kopepodoak(8.500 espezie) itsastarrak, dultzikolak edo
lurtarrak dira, itsastarrak direnak planktoniko, bentoniko edo interstizialak
izan daitezkeelarik. Kopepodo planktonikoek izugarrizko garrantzia dute katea
trofikoetan. Batzuk (1.000 espezie) parasitikoak
dira.Mistakokaridoakinterstizialak dira.Ostrakodoak(5.650 espezie) itsastar
bentikoak edo dultzikolak dira. Gorputza oskol kuskubiko batez inguratuta
dago.Brankiuruaketatantulokaridoakektoparasitikoak dira, arrain itsastar edo
dultzikoletan eta beste krustazeo batzuetan hurrenez
hurren.Zirripedioakkrustazeo sesil bakarrak dira, forma parasitiko batzuk
kenduta. Oso aberranteak dira, eta izatez, beraien larba-faseak aurkitu arte ez
ziren krustazeoekin erlazionatu. Guztiok itsastarrak dira. Daukaten oskola,
plaka kalkareoez estalita dago. Deskribitutako 900 espezietatik, bi herenak
bizitza askeko formak dira, suspentsiboroak, itsasoan dauden objektu, arroka
edo izakiei atxikituz; beste batzuk, baleen, dortoken, arrainen edo beste
animalia batzuen komentsalak dira, eta azkenik, asko bizkarroiak dira.
Hermafroditikoak dira.
Malakostrazeoen klase barruan, krustazeo-espezie ezagunen erdia dago
sailkatuta, haien artean espezie ezagunenak eta handienak. Itsastarrak
(gehienak), dultzikolak edo lurtarrak izan daitezke. Gehienak harrapakariak eta
sarraskijaleak dira, naiz eta batzuk iragazleak, detritiboroak edo herbiboroak
diren.


Krustazeoen klaseak: ezaugarri batzuen konparaketa

 _________________________________________________________________________________
|              |Tagmak   |Maxilipedoak|Antenulak|Antenak  |Begi       |Abdomeneko |
|              |Segmentu-|            |         |         |konposatuak|apendizeak |
|______________|kopurua__|____________|_________|_________|___________|___________|
|REMIPEDIA     |B: 5, E: |pare bat    |birram.  |birram.  |-          |antzekoak  |
|______________|>32______|____________|_________|_________|___________|___________|
|CEPHALOCARIDA |B: 5, T: |-           |unirram. |birram.  |-          |-          |
|______________|8,_A:_11_|____________|_________|_________|___________|___________|
|BRANCHIOPODA:_|_________|____________|_________|_________|___________|___________|
|Anostraca     |B: 5, T: |-           |unirram. |unirram. |+          |-          |
|______________|11,_A:_8_|____________|_________|_________|___________|___________|
|Notostraca    |B: 5, T: |-           |unirram. |bestigial|+          |+ (atzekoak|
|              |11, A:   |            |         |         |           |murriztuak)|
|______________|asko_____|____________|_________|_________|___________|___________|
|Cladocera     |B: 5, E: |-           |unirram. |birram.  |+          |atze-aldean|
|              |metameria|            |         |         |           |ez         |
|              |ez dago  |            |         |         |           |           |
|______________|argi_____|____________|_________|_________|___________|___________|
|Conchostraca  |B: 5, E: |-           |unirram. |birram.  |+          |antzekoak  |
|______________|10-32____|____________|_________|_________|___________|___________|
|MAXILLOPODA   |B: 5, T: |0-pare bat  |unirram. |uni,     |-,+        |-          |
|______________|6,_A:_4__|____________|_________|birram.__|___________|___________|
|MALACOSTRACA:_|_________|____________|_________|_________|___________|___________|
|Phyllocarida  |B: 5, T: |-           |birram.  |unirram. |+          |pleopodoak |
|              |8, A: 7  |            |         |         |           |(atzekoak  |
|______________|_________|____________|_________|_________|___________|murriztuak)|
|Eumalacostraca|B: 5, T: |0-hiru pare |uni, bi, |uni,     |+          |5 pare     |
|              |8, A: 6  |            |trirram. |birram.  |           |pleopodo,  |
|              |         |            |         |         |           |pare bat   |
|______________|_________|____________|_________|_________|___________|uropodo____|

A, abdomena; B, burua; E, enborra; T, toraxa


Ezaugarri orokorrak

1- Burua akron presegmentalak eta bost segmentuk osotzen dute; enborra luzea
da, orokorrean toraxa eta abdomena itxuratuz.
2- Buruaren apendizeak:antenulak,antenak,barailak,maxilulaketamaxilak.
Remipedia, Maxillopoda eta Malacostraca klaseetan, enborreko lehenengo
metameroak buruarekin fusionatuta egon daitezke (zefalotoraxa), enborreko
apendizeakmaxilipedobihurtuz (aho-apendizeak).
3- Estalki zefalikoa edokroskoaegoten da, kaltzifikatua dena.
4- Apendizeakartikulatuaketabirramoakdira (sekundarioki unirramoak).
5- Tipikoki,arnasketa brankiala, edokutaneoa.
6- Eskreziorako egitura nefridialak dituzte:antena-guruinakedomaxila-guruinak.
7- Gehienetanbegi sinpleak(ozeloak) etabegi konposatuakere, behintzat bizi-
zikloko zenbait fasetan. Begi konposatuak, sarritan, txorten baten gainean
kokatuta.
8- Liseri-aparatuan itsuak agertzen dira.
9- Gehienak gonokoristikoak. Garapena ez-zuzena (naupliusizeneko larbarekin)
edo zuzena (ibai-karramarroa, esate baterako). Batzuetan partenogenesia.


Krustazeoen gorputza, akron eta teltsonaren artean tartekatutako metameroen
kopuru aldakor batez osatua da. Talderik primitiboenean (zefalokaridoetan) 50
metamero edo gehiago egon daitezke, baina eboluzionatuenetan (malakostrakoetan)
19-20 daude; gutxiago ere egon daiteke.

Tagmei dagokiela, hiru bereizten dira egoera primitiboenean (
burua,toraxaetaabdomena), eta bi egoera eboluzionatuagoan
(zefalotoraxaetaabdomena). Buruan bost pare apendize dituzte: pare batantenula
(seguraski unirramioen anteneekiko homologoak), pare batantena(seguraski
araknidoen kelizeroekiko homologoak), bentralki kokaturiko aho inguruan dauden
pare batbaraila, pare batmaxilulaeta pare batmaxila. Azken apendize bi hauek
elikadurarako erabiltzen dira, eta bai, noski, barailak, labur eta lodiak
direnak. Aho-apendizeak oso aldakorrak dira morfologikoki, elikadura-mota
desberdinei erantzunez. Esan behar da, antena-pare bi edukitzearren
desberdintzen dira krustazeoak gainerako artropodo guztiekiko.

Enborra ez da hain uniformea krustazeoen taldean. Primitiboki, metamero antzeko
eta ondo definituez osatuta dago, eta gainera uzki bentrala daraman teltsonaz;
metamero bakoitzean pare bat apendize dago (
pereiopodoak,pleopodoak,uropodoak). Krustazeo-talde batzuetan, enborreko
lehenengo hiru segmentuak buruarekin fusionatuta egon daitezke,kroskoizeneko
egitura itxuratuz. Segmentu hauetako apendizeak eraldatuta egon daitezke
elikadura-funtzioak betetzeko;maxilipedoakesaten zaie orduan. Apendizeen
morfologia eta betetzen dituzten funtzioak oso aldakorrak dira: elikadura,
lokomozio, ugalketarako, eta abar. Espezie askotan, toraxa edo enborreko aurre-
segmentuakoskoldortsal batez estalita egon daitezke.

Apendizeak
birramoakdira tipikoki, antenulak izan ezik. Printzipioz,protopoditoaderitzon
aldea daukagu, zeinaren bidez apendizea dagokion metameroan txertatzen baita.
Protopoditoan alde bi desberdintzatzen dira,koxopoditoaedo koxa
etabasipoditoaedo base, eta batzuetan zenbait luzakin garatzen dira berean
(enditoa,exitoa,epipodioa). Basipoditoari lotuta adar bi daude, bata kanporantz
(exopoditoa) eta bestea barnerantz (endopoditoa). Eskema basiko honetatik
abiatuta, aldaketa asko ager daitezke: adar baten galera (eta ondorioz
apendizea unirramoa dela dirudi), luzakinen agerpenak,... Krustazeo
primitiboenetan apendize asko daude, haien artean oso antzekoak direlarik;
baina eboluzioan zehar, apendizeak murrizteko joera gertatu da, eta bai
apendizeen espezializaziorako joera ere.

Krustazeo askoren kutikula kaltzifikatua izaten da.

Antza, krustazeo antzestralak izaki epibentiko, igerilari eta iragazleak
lirateke, eta forma moderno askok bizimodu primitibo hori kontserbatu dute.
Iragazketarako zenbait apendizeren
zurdakerabiltzen dituzte janari-kiziak harrapatzeko, zeren zilioez peituak
baitira artropodoak. Bestetik, apendize iragazleek beharrezkoak diren ur-
korronteak sortarazten dituzte, edo zeregin horretarako eraldatutako apendize
bereziek. Dirudienez, iragazketa bidezko elikabidea igeriketarekin
erlazionatuta agertu zen, eta beraz, enborrarekin asoziatuta egongo litzateke:
enborreko apendizeak elikaduraz zein igeriketaz arduratuko lirateke. Baina,
talde gehienen joera iragazketa-aparatua aurrerantz desplazatzea izan da,
horrela soilik apendize zefalikoak edo enborreko aurre-apendizeak inplikatuz
elikaduran. Azkenik, harrapakaritza ere elikabide-mota hedatu samarra da.

Ahoa bentralki kokatuta dago, eta liseri-hodia zuzena izaten da orokorrean.
Baina liseri-hodiaren aurreko aldea handituta egoten da,
urdailbirrintzaile modura arituz: bere hormetan gangar kitinatsuak, edo
dentikulu edo osikulu kalkareoak egoten dira. Liseri-hodiaren erdiko aldean
itsu-pare bat edo gehiago egoten dira, normalean haietariko pare bat eraldatuta
dagoelarikhepatopankreasaeratuz; bere funtzioa liseri-entzimak jariatzea da.

Neurri txikiak eta gutxi kaltzifikatutako tegumentua dituzten kustazeoetan,
arnasketa gorputz osoko paretan zehar burutzen da, hau da, arnasketa
tegumentarioa da. Bestetik, arnas organo tipikoa
brankiada. Brankiak tegumentuaren zabalguneak dira, gutxi-aski adarkatutakoak
eta kutikula oso finekoak. Normalki, apendizeekin lotuta agertzen dira, nahiz
eta forma, kokapen eta jatorriari dagokiela oso aldakorrak izan. Oxigenoa
hemolinfan disolbatuta edo pigmentuekin asoziatuta (hemoglobina edo
hemozianina) garraiatzen da.

Krustazeoen organo eskretatzaileak kelizeratuen guruin koxalen antzekoak dira
jatorriz eta egituraz. Eskrezio-organo inportanteenak
antena-guruinaketamaxila-guruinakdira. Buruko hemozelean dauden zaku itsuak
dira, eta antena edo maxiletara irekitzen dira hurrenez hurren. Hondakin
nitrogenatuak amoniako gisara eskretatzen dituzte. Edozelan ere, nagusiki
brankiak dira funtzio horretaz arduratzen direnak, eta askotan osmorregulazioaz
ere (esate baterako, ibai-karramarroetan eta beste espezie dultzikoletan,
gatzak zurgatuz).

Beste gainerako artropodo gehienetan bezala, krustazeoen nerbio-sistemak
gongoilen kontzentrazio eta fusioranzko joera aurkeztu du. Horrelakoa da
orokorrean: gongoil supraesofagiko bat, koilare periesofagikoa eta gongoil
metamerikozko katea bentral bikoitza, gongoil horiek komisurez lotuta
daudelarik. Zerebroan hiru alde bereizten dira: protozerebroa, deutozerebroa
eta tritozerebroa.

Sentimen-organoen artean, begiak (begi ertainak -bakarrak, buruko erdiko aldean
kokatuta, nauplius larbaren ezaugarri tipikoa, batzuetan helduan kontserbatzen
dena- eta begi konposatuak -orokorrean, buruko alde bakoitzean, batzuetan
txorten mugikor baten gainean-), kimiorrezeptoreak, estatozistoak,
propriozeptoreak eta mekanorrezeptoreak behatu dira krustazeoetan.

Krustazeo gehienak gonokoristikoak dira, nahiz eta espezie sesil eta
bizkarroiak hermafroditikoak diren orokorrean. Beste talde batzuetan, batez ere
ingurune fluktuatzaileetan bizi direnen artean, ugalketa sexuala
partenogenesiarekin txandakatzen da. Krustazeo gehiengorako kopulazioa da
araua; hori dela-eta, apendize eraldatu batzuk edukitzen dituzte emeei
atxikitzeko. Normalean, espermatozoideak (flagelobakoak eta higiezinak)
espermatoforoen bitartez transmititzen dira.

Krustazeo gehienek arrautzak inkubatu egiten dituzte. Goi-krustazeo askoren
arrautzak zentrolezitikoak dira, eta lakainketa superfiziala dute. Behe-
taldeetako arrautzak telolezitikoak dira, lakainketa holoblastikoa pairatuz.

Arrautzetik irten aurretik enbrioiek lor dezaketen garapen-maila aldakorra da
espeziearen bizimoduaren arabera. Zenbait kasutan, eklosionatutako aleek
helduaren antzeko morfologia dute, metamero-kopuru bera edukirik;
garapen zuzenedoepimorfikoazmintzatzen da orduan. Hala ere, garapen-mota hau ez
dago oso hedatuta krustazeoen artean, eta dirudienez, belaunaldi berriak
sortzeko arintasun handia behar denean agertzen da. Beraz, krustazeo
gehienetangarapena anamorfikoada, hau da, arrautzetik irtendako aleak helduak
baino metamero gutxiago ditu, eta beraz, zenbait larba-fase igaro behar dira
garapena bete ahal izateko. Forma larbarioen kopurua nahikoa alda daiteke
taldez talde. Edozelan ere, lehen larba-fasearinaupliusderitzo, zeinak oso
egitura bakuna baitu: hiru pare apendize funtzional (antenulak, antenak eta
barailak), dagozkien hiru metamero eta begi ertaina.


Filogenia

Krustazeoen filogeniari buruz hipotesi asko plazaratu dira. 1955. urtean
zefalokaridoak aurkitu ziren, eta ordutik krustazeorik primitiboentzat hartu
zituzten espezialista gehienek. Baina 1981. urtean erremipedioak aurkitu ziren,
zoologo batzuen ustez, primitiboenak liratekeenak. Izatez, erremipedioek, oso
primitibo diruditen ezaugarri batzuk aurkezten dituzte: oso gorputz luzea,
tagmosi postzefalkiko gabekoa, nerbio-kordoi bentral bikoitza, liseri-itsuak
metamerikoki kokatuak,... Beste autore batzuen ustez, ezaugarri horiek
bizimodurako moldaerak besterik ez dira, eta gauza bera esan daiteke
zefalokaridoei buruz, zeren animalia interstizialak baitira. Edozelan ere,
badirudi erremipedioak direla primitiboenak.

Artropodoen barruan, krustazeoak unirramioekin erlazionatuta lirateke, autore
gehienen ustez, hau da, antza denez, talde biek arbaso amankomuna eduki zuten.
Konpartitzen dituzten ezaugarriak hurrengo hauek dira: oinarrizko egitura
berbera begi konposatuen ommatidioetan; zerebro tripartitoa; hirugarren
metamero postakronalaren apendizeak barailak dira; laugarren eta bostgarren
metamero postakronalaren apendizeak maxilak (maxilulak) dira; buruko apendize
guztiak, lehenengo antenak izan ezik, elikadurarako erabiltzen dira, gutxienez
bizi-zikloaren faseren batean. Hala eta guztiz ere, artropodoen jatorri
polifiletikoa defenditzen duten autoreen ustez, ezaugarri amankomun hauek, edo
batzuk gutxienez, analogiak lirateke.
Uniramia subphyluma (unirramioak)

Unirramioen subphylumean, oso ahaidetasun handia duten animalia-talde bi bildu
dira, miriapodo eta intsektuena. Unirramio modernoak artropodo lurtarrak dira
bereziki, nahiz eta espezie batzuek ingurune urtarra kolonizatu duten
sekundarioki. Hala ere, gaur egun uste denez, lehenengo unirramioa izaki
itsastar bentikoa izan zen, miriapodoen antzekoa morfologikoki. Artropodoen
arteko talde guztietatik, intsektuena da hobeki ezaguna eta eranitzena, eta
bestalde, garrantzitsuena Animalia erreinuan kopuruari dagokiola. Gutxi
gorabehera, milioi bat espezie deskribatu dira, baina, autore batzuen ustez,
20-50 milioi deskribatu gabe daude oraindik.

Aipatu dugunez, talde bi bereizi dira unirramioen subphylumean: Myriapoda eta
Insecta klaseak. Miriapodoen klaseak, 13.500 espezie biltzen dituena gutxi
gorabehera, hurrengo subklase hauek besarkatzen ditu: Diplopoda (milazangoak),
Pauropoda (pauropodoak), Chilopoda (ehunzangoak) eta Symphyla (sinfiloak).
Bestalde, intsektuen eraniztasuna hain handia denez, bost subklase eta hainbat
infraklase, superorden eta orden errekonozituak dira:

Myrientomata subklasea (Protura ordena): proturuak
Oligoentomata subklasea (Collembola ordena): kolenboloak
Diplurata subklasea (Diplura ordena): dipluruak
Zygoentomata subklasea
Thysanura ordena (tisanuruak): zilarrarrainak
Archaeognatha ordena: zilarrarrain jauzikariak
Pterygota subklasea (intsektu hegodunak)
Paleoptera infraklasea (intsektu hegodun primitiboak)
Ephemeroptera ordena (efemeropteroak): efemerak
Odonata ordena (odonatuak): txitxiburduntziak, sorginorratzak
Neoptera infraklasea (intsektu hegodun modernoak)
 Orthopterodea superordena
Blattodea ordena: labezomorroak
Mantodea ordena: marisorginak
Isoptera ordena: termitak
Plecoptera ordena: perlak
Orthoptera ordena: otiak, kilkirrak, matxinsaltoak
Dermaptera ordena: mariartaziak edo ipurtsardeak
Grylloblattodea ordena
Embioptera ordena
Phasmida ordena: adaska edo makila intsektuak, hosto intsektuak
 Hemipterodea superordena
Zoraptera ordena
Psocoptera ordena: liburu-zorriak
Phthiraptera ordena
Hemiptera ordena
Thysanoptera ordena
Anoplura ordena: zorri zupatzaileak
Mallophaga ordena: zorri mastikatzaileak, hegazti-zorriak
Homoptera ordena: txitxarrak, txirritak, tximitxak, landare-zorriak
 Holometabola superordena
Strepsiptera ordena
Coleoptera ordena: kakarraldoak, gurgurioak, marigorringoak, ipurtargiak,
arkanbeleak
Neuroptera ordena: lehoi inurriak, suge euliak
Raphidioptera ordena
Megaloptera ordena
Hymenoptera ordena: inurriak, liztorrak, erleak
Mecoptera ordena: eskorpioi euliak
Siphonaptera ordena: arkakusoak
Diptera ordena: benetako euliak, ur-euliak, eltxoak, ezparak
Trichoptera ordena: ur-sitsak
Lepidoptera ordena: tximeletak, sitsak


Ezaugarri orokorrak

   1. Gorputzean hiru (intsektuak) edo bi (miriapodoak) tagma aurkezten
      dituzte; enborra (edo abdomena) segmentu askoz osatuta dago.
   2. Apendize guztiak artikulatuak eta unirramoak dira; buruan daudenek,
      sarritan, giltzarte bakarra dute.
   3. Buruaren apendizeak (aurretik atzerantz):antenak,barailak
      (krustazeoenekiko ez homologoak),maxilulak(lehenengo maxilak), etamaxilak
      (bigarren maxilak). Bigarren maxilak fusionatuta egon
      daitezke,ezpainaosatuz, edo falta daitezke. Enborrean hanka
      lekuzaldatzaileak daude (pare asko miriapodoetan, hiru pare
      intsektuetan).
   4. Arnasketarakotrakeakdituzte.
   5. Eskreziorako ektodermotik eratorrikoMalpighi hodiakdituzte.
   6. Gehienek ozeloak dituzte, behintzak bizi-zikloko zenbait fasetan.
   7. Intsektuetan liseri-itsuak egoten dira, miriapodoetan ez.
   8. Gonokoristikoak. Garapen ez-zuzena, eta larba sekundarioa; metamorfosia
      beraz. Batzuetan ziklo zuzena. Batzuetan partenogenesia.
   9. Gehienak herbiboroak.


Myriapoda klasea

Miriapodoen gorputzean tagma bi bereizten dira,
buruaetaenborra. Enborra segmentu-kopuru handi batez osatuta dago, eta segmentu
bakoitzean pare bat hanka lekuzaldatzaile dago. Gehienek ingurune umela behar
dute bizitzeko, zeren epikutikulan ez baitute armiarma edo intsektuetan dagoen
hainbeste lipidorik. Gainera, dituzten lipidoek ura uxatzeko balio dute batez
ere (hidrofugoak dira) eta ez ur-galera murrizteko. Harri edo enbor edo oholen
azpian bizi dira, lurzoru edo humus hezeetan, munduko alde epel eta
tropikaleetan.

Buruan pare bat antena dute, eta, orokorrean, ozeloak; baina, ehunzango batzuk
aparte utzita, ez dute benetako begi konposaturik aurkezten. Aho-piezak buruko
alde bentralean daude kokatuta, aurrerantz zuzenduta. Goi-ezpaina eta barrunbe
prebukalaren sabaia, epistoma eta labro batez eratuta daude; behe-ezpaina lehen
edo bigarren maxila-pareak osotzen du, aho-barrunbean baraila-parea eta
hipofaringea egonik.

Gasen elkartrukea trakea bidezkoa da, baina espirakuluak ezin dira itxi, eta
ondorioz, ura gal dezakete hortik ere. Eskrezioa
Malpighi hodiekburutzen dute. Bihotza, gorputz-enborreko luzera osoa
zeharkatzen duen hodi dortsala da, segmentu bakoitzean ostiolo-pare bat
erakutsiz. Nekez beha daiteke arteria abarkaturiko sistema bat. Nerbio-sistema
ez dago kontzentratuta, eta nerbio-kordoi bentralak gongoil bat dauka segmentu
bakoitzean.Espermatozoideen transferentzia ez-zuzenki burutzen da,
espermatoforoen bidez. Garapena zuzena dute.


Myriapoda: Diplopoda subklasea

Milazangoak dira talde honetakoak (10.000 espezie). Higrofilo eta fototropo
negatiboak dira, eta horregatik harri, hosto, azal edo enborren azpian bizi ohi
dira, eta lurzoruan. Espezie asko kabernikolak dira. Gehienak herbiboroak dira,
deskonposatzen ari diren landareez elikatzen direlarik batik bat. Badaude ere
diplopodo karniboro eta omniboroak, beraien harrapakinak, opilioiak,
intsektuak, ehunzangoak eta lur-zizareak izanik. Tamainari dagokiola, 2 mm-tik
28 cm-rainoko luzera eduki dezakete.

Diplopodoen berezitasunik deigarriena, gorputz-enborreko lakain gehienetan bi
pare apendize lokomotore eramatea da, zeren segmentuak pareka fusionatzen
baitira,
diplosegmentuakosatuz. Beraz, diplosegmentu bakoitzean, hanka lekuzaldatzaile-
pare bi daude, eta bai pare bi gongoil bentral eta pare bi ostiolo kardiako
ere. Enborreko aurre-aldea lau segmentuz osatuta dago, lehenarisamaesaten
zaiolarik. Saman ez dago apendizerik, eta hurrengo hiru segmentuetan soilik
pare bat. Espezie batzuetan, enborreko atze-segmentuak ere hankaz peituak dira.
Azkenik,teltsonaaurkitzen da, alde bentralean uzkia dagoelarik. Enborreko
segmentu-kopurua aldakorra da, 11 edo 12tik 60 edo gehiago izanik.

Buruan ozelo-multzoak dauzkate (2-80 ozelo) alde bakoitzean, eta aurrerago
antenak. Antenen baseen ingurutan,
Tömösvary organosentikorrak ager daitezke, bibrazioak eta hezetasuna
detektatzen dituztenak. Buruko aurre-aldean ahoa irekitzen da, barail-parearen
erdian. Baraila oso handia da, hortzez hornituta dagoelarik. Ganbara
preoralaren zorua, lehenengo maxilek osotzen dute; fusionatuta
daude,gnatokilarioaeratuz. Ez dago bigarren maxilarik.

Harrapakariekiko ihesean, arintasun-eza dela-eta, mekanismo babestaileak garatu
dituzte diplopodoek. Alde batetik, exoskeleto gogorrak ezkutatzen ditu alde
dortsala eta lateralak; bestetik, gorputza espiralean kiribiltzen dute alde
bentrala babesteko. Horiez gainera, milazango askok guruin nardarazleak
dituzte, pare bat segmentu bakoitzean, lobulu tergaletara irekitzen direlarik.

Garapena anamorfikoa da: lehen larbak helduaren itxura du, baina soilik zortzi
segmentu, hiru hanka-pare eta ondo garatu gabeko begiak. Muda bakoitzean,
segmentu eta hanka gehiago eransten zaizkio enborrari.


Myriapoda: Pauropoda subklasea
Miriapodorik txikienak izanik, pauropodoen gorputzak 0.5-2 mm-ko luzera du. 500
espezie dira, gutxi gorabehera. Orokorrean, enborrak 11-12 segmentu dauzka,
horietatik bederatzik hanka-pare bat dutelarik; lehen segmentua (
sama), hamaikagarrena eta teltsona hankez peituak dira. Enborreko tergitoak
pareka fusionatuta daude, halako moldez non, plaka tergal bakoitzak segmentu bi
okupatzen batitu helduetan. Burua txikia eta konikoa da. Alde dortsalean, disko
itxurako organo sentsorial-pare bat eta antena-pare bat daramatza; antenak
birramoak dira.Aho-piezak, baraila-parea eta ezpaina dira; antza, ezpaina
lehenengo maxilek eratzen dute. Ez daukate bigarren maxilarik. Ez dute
zirkulazio- eta ez arnas aparaturik ere.

Gehienak animalia- eta landare-hondakinez elikatzen dira, eta bai onddoez ere.
Semen-transferentzia espermatoforo baten bidez burutzen da, baina emearen
presentzia ez da derrigorrezkoa. Garapena anamorfikoa da, eta eklosionatutako
kumeek hiru hanka-pare dituzte; hazkunde osorako lau muda beharko dira.


Myriapoda: Chilopoda subklasea

Klase honetan, 2.500 espezie sailkatu dira gutxi gorabehera. Luzeraz 3-6 cm-
koak izaten dira, espezie tropikal batzuk 30 cm-koak baino luzeagoak izan
badaitezke ere. Segmentu-kopurua edozein izanik ere, bakoitzeko hanka-pare bat
egongo da gehienez; gutxienez 15 hanka-pare aurkezten dituzte. Enborreko lehen
segmentuak janari-harrapaketarako moldatu diren apendizeak ditu,
fortzipulakedoerpe pozoitsuak, izaera lekuzaldatzailea galdu dutelarik. Azken
apendize-parea modifikatuta, murriztuta edo guztiz atrofiatuta ager daiteke:
funtzio sentsoriala edo defentsiboa betetzen du, eta ez lokomotorea. Enborreko
azken bi segmentuak hankez peituak dira. Azkenik, teltsona dago; uzkia
irekitzen da bertan. Buruko aurre-aldean antena-pare bat dago eta lau ozelo edo
gehiago buruko alde bietan; espezie batzuk itsuak dira. Antenen
baseetanTömösvary organoakaurki daitezke. Barailak hortzez hornituta daude,
buruko alde bentralean kokatuta eta fortzipulez estalita. Gainera pare bi
maxila daude.

Semen-transferentzia ez-zuzena da, espermatoforo baten bidez, emearen
presentzian askatzen dena. Garapena epimorfikoa edo anamorfikoa izan daiteke.

Ehunzango gehienak harrapakari hertsiak dira, beste artropodo, nematodo,
marraskilo eta oligoketoez elikatzen direlarik. Horretarako fortzipulez
baliatzen dira, beraietatik pozoia injektatuz. Harrapatu eta gero, bigarren
maxilak eta fortzipulak erabiliz, harrapakina eusten dute, barail eta lehenengo
maxilen laguntzaz maneiatzen duten bitartean ingeritzeko. Normalki, higrofiloak
eta fotofugoak dira, eta oso ugari biotopo epigeoetako ingurune lapidikola,
muszikola eta humikolan.


Myriapoda: Symphyla subklasea

Sinfiloen espezie gutxi ezagutzen dira, 120 gutxi gorabehera, lurzoruan eta
orbelean bizi direlarik. Herbiboro edo saprofagoak dira. Txikiak dira, 0.5-
8 mm-ko luzerakoak. Burua luzatu egiten da antenen aurretik. Antenak
multiartikulatuak dira, eta lateralki txertatuta daude. Ez dago inolako
begirik. Aho-piezak barailak eta maxila-pare biak dira; berauetatik azkenekoa
fusionatuta dago, intsektuenaren antzeko ezpain bat eratuz.
Enborra 12 segmentu hankadunez osatua da, eta dortsalki 15-24 plaka tergalez
estalita dago. Gaineratiko plaka tergal horien presentziak, zalutasun
dortsobentrala emendatzen du, animalia hauek aurkezten duten lokomozio-
ereduarekin erlazionatuta dagoelarik: oso arin mugi daitezke, buelta eman,
bihurtu,... Ez dute begirik, baina bai Tömösvary organo bi.

Sinfiloen arrek ez dute emearen presentzia behar espermatoforoa ilkitzeko.
Bestetik, emearen jokabidea aipagarria da: espermatoforoa aurkitzen dutenean
gainazala koskatzen dute esperma askatuz; gero barrunbe prebukaleko poltsa
berezi batzuetan gordetzen dute esperma. Obuluak substratuari lotzen dituzte,
eta gero, ahoan daukaten semenarekin, ernaltzen dituzte. Garapena anamorfikoa
da; larba jaioberriek 9 enbor-segmentu dituzte eta 6 edo 7 hanka-pare. Helduek
ere mudak pairatzen dituzte, tamainuz haziz eta antena-giltzarteen kopurua
handituz.


Insecta klasea

Intsektuen eraniztasuna oso handia izanik ere, talde honetan gorputzeko
tagmatizazioa guztiz konstante mantendu da, eta beraz animaliaren forma
orokorra ere. Gainera, gorputzeko tagma bakoitza segmentu-kopuru finko batez
osatua da beti. Gorputzaren tamaina 0.25 mm-tik 28 cm-raino oszilatzen da
espezie bizietan; baina ba dago txitxiburduntzi fosil bat zeinaren hegotartea
70 cm-koa baitzen.

Primarioki, intsektuak lurrazaleko biztanleak ziren. Hasierako intsektu
primitibo hegobakoak gutxi ziren, baina intsektu hegodunen agerpenak espezie-
kopuruaren eztanda sortarazi zuen, ia biotopo guztiak kolonizatu zirelarik,
altitude handiak eta itsasoko sakonerak izan ezik. Aipaturiko arrakasta
ebolutiboa, parte batean behintzat, hegaldiak dituen abantailetan oinarritu
zen: sakabanakuntza-ahalmena emendatu zen ikaragarriro eta, honekin batera,
ingurune-baldintza optimoetara ailegatzeko posibilitatea, eta bestalde
harrapakariengandiko ihesa hobatu zen. Edozelan ere, hegaldiak soilik ezin du
intsektuen garrantzi numerikoa azaldu, zeren narrasti, hegazti eta ugaztunetan
ere garatu baita, baina emaitza urriagoak ekarri dituelarik. Honela, bada,
hegaldiarekin batera bertsatilitate ekologikoa izan da intsektuen arrakastaren
bigarren zutabe nagusia. Izan ere, intsektuak bestelako ornogabeek, eta areago
ornodunek, errefusatzen dituzten janariak hustiratzeko gai dira (petrolioa,
zura, ileak, tabakoa, gorotzak, gorpuak, papera, larrua, ezkatak,...); gainera,
oso maiz espezie bereko larbek eta helduek txoko ekologiko guztiz desberdinak
okupatzen dituzte. Sakabanakuntza-ahalmenaz eta bertsatilitate ekologikoaz
gainera, potentzialitate ugaltzailea ezin da ahaztu inola ere.

Bestalde, intsektuek garrantzi ekonomiko galanta dute, oso harreman estua
baitute gizakiaren aktibitateekin. Intsektu asko onuragarriak dira
gizakiarentzat, polinizatzaile gisa dihardute eta; izan ere, landare loredunen
(fanerogamoen) 65%a intsektuez, batez ere himenopteroez, polinizatzen da.
Bestetan, intsektuek substantzia erabilgarriak ekoizten dituzte: eztia,
argizaria, zeta, laka, eta abar. Hortik aparte, munta handikoak dira
lurzoruaren eraketan eta materia organikoaren deskonposaketan; modu berean,
janari gisa erabil daitezke arrain eta hegaztien produkziorako. Azkenik,
intsektu batzuk izurriteen borroka biologikorako erabili izan dira, eta bai
laborategiko ikerketetarako ere. Hala ere, intsektu asko gizakiaren
bizimoduaren baldintzen anderakuntzaren erantzule dira, batzuetan zuzenean
(eltxoak, zorriak, arkakusoak, euliak, eta abar) eta beste batzuetan
indirektoki, zenbait gaixotasunen bektore izanik (paludismoa, elefantiasia, lo-
eritasuna, tifusa, pestea, disenteria,...) edo kultiboetan plaga modura.


Kanpo-morfologia

Hiru hanka-pare edukitzeak bereizten ditu intsektuak gainerako artropodoetatik;
gainera, orokorrean, hego-pare bi txertatuta dauzkate gorputzeko alde
torazikoan. Horiez gainera, intsektuen buruak antena-pare bakarra aurkezten du
eta beste pare bat begi konposatu.

Intsektuen gorputza ondo bereiztutako hiru tagmaz osatua da:
burua,toraxaetaabdomena. Burua, normalean, sei metameroz gehi akronaz osatua
da, baina, zefalizazioaren ondorioz, metamero horiek guztiz soldatuta daude
pieza bakarra eratuz. Pieza horrikapsula zefalikoaesaten zaio, eta oso
esklerotizatuta egoten da. Hala ere, kapsula zefalikoaren esklerotizazioa ez da
guztiz homogenoa, baizik eta jostura, ildo eta hobiska apodemalak aurkezten
ditu, zeintzuekesklerito-multzo baten identifikazioa baimentzen baitute.
Esklerito horiek bakoitiak edo bikoitiak izan daitezke. Aurre-aldetik, antenen
oinarrien artean kokatutakokopetadago eta beraren goi-aldean plaka biz
osatutakoepikranioa. Alboetatikplaka parietalakdaude, beraien behe-
aldeagenaizenaz ezagutzen delarik. Kopetaren beheko ertzan plaka ertain bi
aurkitzen dira,klipeoaetalabroahain zuzen. Bi hauen azpitikhipofaringeabeha
daiteke; hiruren arteanzibarioainguratzen dute, zeina benetako ahoaren
aurretiko espazioa baita.

Buruak lateralki kokatutako
begi konposatuen pareaeta, batzuetan,hiru ozelodortsal ditu; ba daude ere
begirik gabeko intsektuak.Antena-pare batdago ere buruan; oso higikorrak dira
eta giltzarte artikulatu ugariz osatuta daude. Intsektuen antenak mota bikoak
izan daitezke:segmentatuaketaeraztunduak. Antena segmentatuetan, giltzarteek
muskulatura intrintsekoa edukitzen dute; ostera, antena eraztunduetan,
muskulatura lehenengo giltzartera murriztu da, eta bigarrena mugiarazteko balio
du; gainontzeko giltzarteekflagelo antenalaeratu dute, elkarrekiko higiezinak
direlarik. Antenak sentimen-organoak dira, batez ere ukimenezkoak,
usaimenezkoak edo oreka-organoak. Kasu batzuetan, antenak harrapakinak oratzeko
moldatu dira, eta era berean, emea geldiarazteko kopulazio bitartean.

Intsektuen buruko parterik aldakorrena
aho-piezakdira, nahiz eta kasu guztietan hiru apendize-pare eratuak diren:
barail-pare bat,maxila-pare batetabigarrenmaxila-parearen fusioz gauzaturiko
behe-ezpaina. Apendize hauekiko erlazioan,goi-
ezpainaedolabroaetahipofaringeaedoprefaringeadaude, zeintzuak aho-barrunbeko
parte baitira, apendize ez direlarik. Aho-piezak, normalki, askeak eta kanpotik
ikuskorrak dira, baina kasu batzuetan (kolenbolo, proturu eta dipluruetan)
kapsula zefalikoko ganbaratan gordeta egoten dira atsedenaldian. Aho-piezen
garapen-maila eta forma elikadura-motarekin erlazionatuta daude. Kasu
batzuetan, funtzionalak ez izanez, enuldu egin dira edo guztiz atrofiatu,
adibidez heldu-egoeran elikatzen ez diren efemeroptero, lepidoptero eta
dipteroen kasuan. Orokorrean, aho-aparatuak oinarrizko hiru eredutakoak izan
daitezke, nahiz eta hainbat modifikazio eta bitartekari egon ere:mastekatzailea
(primitiboena, nahiz eta zenbait talde garrantzitsutan kontserbatu den:
matxinsalto, kilkir eta kakarraldoetan esaterako; labroa oso garatuta dago,
dortsalki esklerotizatuta, higikorra da eta muskulatura ahaltsuz hornitua;
janarien subjekzioan laguntzen du eta aho-piezak babesten ditu; barailak
triangeluarrak dira eta janaria ebaki eta birrintzeko moldatuta daude, sarritan
zeregin defentsiboak dituztelarik ere),mastekatzaile-miazkatzaile(likidoz
elikatzen diren intsektuetan agertzen da: goi-mailako himenopteroetan, hau da,
erle eta liztorretan; barailak murriztu egin dira, ez dira elikaduran
erabiltzen, substantzia solidoak -argizaria kasu- oratzeko baizik; maxilak eta
ezpaina luzatu egin dira, nektarea zurrupatzeko baliagarria den tronpa modura
bihurtu direlarik),ziztatzaile-zupatzailea(fluitu desberdinez elikatzen diren
intsektuetan garatu da: proturu, zenbait kolenbolotan, homoptero, tisanoptero,
anopluru, diptero asko eta sifanopteroetan; talde bakoitzean aho-aparatuak
bereizgarri desberdinak edukitzen ditu, e.b. homopteroetan barailak eta maxilak
ziztailu luze modura agertzen dira, edo ezpara eta mandeulien aho-aparatua
ebakitzaile-zupatzailea da, eta euliena zupatzailea),miazkatzaile-zupatzailea
(likidoz elikatzen diren intsektuetan agertu da, eta taldez talde egitura
desberdina erakusten du: trikoptero eta goi-mailako dipteroetan tronpa
edoskitzailea maxiletatik eta ezpainetik abiatuta eratu da, eta lepidopteroetan
maxiletatik soilik).

Beste alde batetik, segun eta buruaren eta aho-piezen ardatz nagusiaren
norabidea zein den, buru-mota desberdinez mintzatuko gara, makina bat forma
bitartekari egongo direlarik. Horrela,
buru hipognatuaren kasuan, ardatz nagusia bertikala da, eta hortaz, aho-piezak
substraturantz zuzenduta daude. Janaria geldiarazteko hankez baliatzen diren
intsektu fitofago edo harrapakari askotan agertzen da (ortopteroak,
marisorginak, neuroptero helduak,...).Buru prognatuaren kasuan, ardatz nagusia
horizontala da edo gorantz arinki inklinatua, aho-piezak aurrerantz zuzenduta
daudelarik; hauxe da koleopteroen eta larba askoren mota estrukturala.
Azkenik,buru opistognatuan, ardatz nagusia horizontala da, baina alde apikala
atzerantz zuzenduta dago eta aho-piezak ere bentralki atzerantz daude. Mota
honetako eredu estrukturala, batez ere, aho-aparatu ziztatzailez hornitutako
intsektuetan behatzen da (homoptero, hemiptero, dipteroetan,...).

Buruaren atze-aldean mehargune bat dago, gutxi aski markatua, zeinak
samaeratzen baitu, hau da, buruaren eta toraxaren arteko artikulazio-puntua.
Sama, izatez, alde zalua eta minzkara da, bertan plaka lateralez eta bentralez
osatutako eskleritoak desberdintzatzen direlarik.

Toraxahiru metameroz (protorax,mesotoraxetametatoraxa) eratua da, metamero
bakoitzak, printzipioz,hanka-pare batdaramalarik. Intsektu gehienek,
gainera,hego-pare bidituzte egoera helduan, mesotoraxean eta metatoraxean
txertatuta daudenak. Dena den, ba daude hegorik gabeko intsektuak ere: intsektu
apterigotoen kasuan, ezaugarri primitiboa izan daiteke, baina intsektu
pterigoto apteroen kasuan (anopluru, malofago, sifonapteroetan), ezaugarri
sekundarioa da, hau da, hegoen murrizpenaz agertua.

Toraxeko hiru metameroek garapen-gradu antzekoa erakusten dute normalean, baina
diferentziak existi daitezke espezializazioak direla eta. Kasu batzuetan,
protoraxeko alde dortsala gainontzeko metameroena baino garatuagoa izaten da,
ezkutu-antzekoa egin delarik (ortoptero, koleoptero,...), edo, aitzitik,
xingola murritz batera txikitu da (odonatu, efemeroptero,...). Beste kasu
batzuetan, himenopteroetan e.b., abdomeneko lehen metameroa toraxera
inkorporatu da.

Toraxeko metamero bakoitza lau plaka edo eskleritoz osatua da: bat dortsal,
tergitoedonotuderitzona, beste bat bentral,esternitoderitzona, eta beste
lateral bi,pleuritoak, alegia.

Abdomena 11 metameroz (
uritoak) gehi teltsonaz osatuta dago intsektu gehienetan, nahiz eta oro har
metamero guztiak ikuskorrak ez diren. Soilik proturu eta kolenboloak dira
salbuespen, zeren eta, lehenengoen kasuan 12 metamero baitaude, eta bigarren
kasuan 6 (kopuru txiki hau azaltzeko, eboluzio neotenikora jotzen da). Abdomena
toraxarekin lotuta ager daiteke beraren zabalera osoan (abdomen eseria) edo,
bestela, txorten estu batez estekatuta egon daitezke (abdomen pedunkulatua).

Intsektu gehienek zirriborro apendikularrak edukitzen dituzte metamero
abdominal guztietan enbrioi-fasean zehar; ontogenia aurrera doalarik, apendize
horiek desagertu egiten dira, edo mantendu alde genitalean (genitalia deritzona
osatuz) eta alde terminalean (sentimen- edo defentsa-funtzioa duten zerkoak)
baina guztiz modifikatuta. Alde genitala, intsektu gehienen kasuan,
zortzigarren eta bederatzigarren metameroez eratuta dago, berauetan kokatzen
baitira ugal irekiuneak eta ugalketarekin erlazionatutako apendize eraldatuak.

Organo lekuzaldatzaileak: hankak eta hegoak

Hankakposizio bentralean artikulatzen dira pleurito eta esternitoen artean,
toraxeko metamero bakoitzeko bi. Garapen-gradua eta forma lokomozio-motarekin
erlazionatuta daude (ibilketa, jauziketa, igeriketa, etab.), baina egiturari
dagokiola berdinak dira. Lokomoziorako izateaz gainera, hankak organo
hatzitzaileak izan daitezke ere (adibidez, marisorginen hanka harrapatzaileak
edo himenopteroen hanka biltzaileak), edo antena-garbitzaileak, edo
ostalarietan fixatzeko organoak,... Batzuetan, hankek ezaugarri sexual
sekundarioak aurkez ditzakete, edo, erregresio-prozesuak direla eta, guztiz
desagertuta egon.

Hankak apendize unirramoak dira, bost giltzarte nagusiz osatuak:
koxa,trokanterra,femurra,tibiaetatartsoa, guztiak giltzadura-mintzez
artikulatuta daudelarik.

Intsektuen
hegoak, ostera, ez dira apendize. Hegoak egitura bereziak dira, sinpleki
tegumentuaren luzakin laminarrak, nerbiazioez eta toraxarekiko artikulazio
batez sostengatuak. Soilik intsektu pterigotoetan garatu dira, zenbait talde
parasitiko salbuespenezkoak badira ere (anopluru, sifonaptero, malofagoak),
berorietan sekundarioki desagertu direlarik. Gainera, ba daude espezie batzuk
talde hegodunetakoak direnak, baina duten bizimodua dela eta hegobako bihurtu
direnak; orokorrean, intsektu sozialen kasta batzuk apteroak izaten dira
(termitak, inurriak,...) eta beste kasu batzuetan (homoptero askotan, e.b.),
ziklo biologikoaren barruan, belaunaldi hegodunak eta hegobakoak txandakatuz
doaz. Areago, espezie batzuetan elkarren segidan agertzen dira forma
makropteroak, mikropteroak eta apteroak. Hortik aparte, batzuetan hegoen
presentzia dimorfismo sexualaren sintoma izaten da: arrak hegodunak eta emeak
mikroptero edo apteroak. Esan gabe doa, intsektu apterigotoek ez dute hegorik,
baina berau primitibotasunaren kausaz da, eta ez sekundarioki galdu direla eta.

Printzipioz, hegoak minzkarak dira eta pare biak garapen berdinekoak gutxi
gorabehera. Dena dela, sarri askotan aurre-hegoen gotormendua gertatu da
(koleopteroen
elitroak, e.b.), eta bai pare bien garapen desberdina ere, edo bestela,
bigarren parearen modifikazio erabatekoa,halterioakagertu direlarik
(dipteroetan).

Hegoak tegumentuzko geruza biz osatuta daude, bien artean hutsune hemozeliko
estu bat dagoelarik, zeina duktu esklerosatu (
nerbioak) askoz zeharkatuta baitago, horietan barrena hemolinfa garraiatzen
delarik. Modu berean, trakeen abarrak daude zabalduta hutsune hemozeliko
horretan.

Primarioki hegobakoak diren intsektuak primitibotzat jotzen dira, eta
Apterygotataldean sailkatu dira; ostera, intsektu hegodunakPterygotataldean
inkluditu dira. Eboluzioan zehar, nerbiazioaren murrizketa gertatu da.
Bestetik, hego primitiboak hedatuta mantentzen dira une oro
(txitxiburduntzienenak, e.b.), baina geroago lortuko da hegoak tolestea
abdomenaren gainean, eta horrela enbarazutik kentzea atsedenaldian. Antza
denez, oso garrantzitsua izan zen gertaera hori intsektuen eboluziorako:
posiblea izan zen mikrohabitat berri asko kolonizatzea, adibidez, harri- eta
enbor-azalen azpi-aldea eta zirrikituak, lurzorua, gorotzak, zura, ur-azala,
etab, zeintzuetan hego zabalduak oztopo galantak baitziratekeen. Ziur aski,
hegoen tolesketa-gaitasuna gorputz-tamainuaren murrizpen batekin batera agertu
zen. Dena den, ez da ezagutzen hegoen garapen ebolutiboa. Hegoen jatorriari
buruzko hipotesi onartuenaren arabera, hegoak notuaren luzakin lateral lauak
ziren, zeintzuen bitartez, saltoa egitean, intsektua kokapen egokian
lurreratzen baitzen. Geroago, luzakin lateral horiek luzatuz joan ziren,
intsektu planeatzaileak sortaraziz. Azkenik, artikulazioak agertu ziren, hegoen
mugimendua baimendu zutenak.

Barne-anatomia, fisiologia eta estrategia biologikoa

Intsektuen barne-antolakuntzari begira, bi puntu dira bereizgarrienak
gainontzeko artropodoekin konparatuz: arnasketa
trakeabidezkoa da, eta exkrezioaMalpighi hodiekburutzen dute (apterigoto
batzuetan ez: beraien organo exkretatzaileak metamerikoak dira).

Nerbio-sistemagongoilezkoa da eta hiponeuroa. Masa ganglionar supraesofagiko
batez (zerebroa) eta katea bentral metameriko batez eratuta dago. Zerebroa hiru
gongoil-parez osatua da, hiru zati diferenziatu bereiz daitezkeelarik:
protozerebroa, deutozerebroa eta tritozerebroa. Protozerebroak begiak eta
ozeloak inerbatzen ditu; deutozerebroak antenak eta dagozkien metameroak;
tritozerebroa ez dago oso garatuta, zeren inerbatzen duen metameroa
apendizebakoa baita. Nerbio-katea bentralak gongoil bi ditu metameroko; hala
ere, gongoilen fusioa gertatu da sarri askotan: fusionatutako lehen hiru
gongoilek gnatozerebroa edo gongoil-masa infraesofagikoa eratu dute, aho-piezak
eta dagozkien metameroak inerbatuz. Eboluzioan zehar, nerbio-sistemaren
kontzentrazioranzko joera gertatu da, eta honela izanik, eboluzionatuagotzat
jotzen diren taldeetan kontzentrazioa nabarmenagoa da, muturreko kasuetan
gongoil toraziko eta abdominal guztiek nerbio-masa bakarra sortu dutelarik.

Sentimen-organoakoso sofistikatuak dira eta kinada-gama zabala somatzen dute,
barnekoak zein kanpokoak. Kasurik sinpleenean, sentimen-organoasentsilobakar
batez osatua izan daiteke. Mota askotako sentsiloak daude, guztiak
tegumentuarekiko erlazio zuzenean,ektodermikoakdirelarik. Hiru taldetan bil
daitezke sentimen-organoak:mekanorrezeptoreak(fonozeptoreak, propiozeptoreak,
estatozistoak,...),kimiorrezeptoreak(usaimenezkoak -antena eta maxila- eta
ezpain-palpoetan-, dastamenezkoak -ahoaren piezetan, hanken tartsoetan- eta
higrozeptoreak) etafotorrezeptoreak(begi konposatuak eta ozeloak; horiez
gainera, intsektu batzuk argia igortzeko gai dira).

Sistema_jariatzaileakmota biko guruinak ditu,exokrinoaketaendokrinoak. Guruin
exokrinoekferomonakekoizten dituzte. Mota biko feromonak daude:
modifikatzaileak eta desarratzaileak.Feromona modifikatzaileren kasuan,
animalia jasotzaileak epe luzeko aldaketa fisiologiko nabariak eta are
anatomikoak ere pairatzen ditu, batzuetan itzulezinak. Feromona horien artean,
intsektu sozialen kastakoak daude, liseri-hodian zehar transmititzen
direnak.Feromona desarratzaileek jokabide-erreakzio berehalakoak deskateatzen
dituzte animalia jasotzailean, normalean itzulgarriak direlarik. Feromona hauek
hurrengo modu honetara sailkatu dira:feromonalorratz-markatzaileak(intsektu
sozialek erabiltzen dituzte habia eta janari-iturrien artean, bidezidorra
adierazteko),agregaziorako feromonak(taldeen kohesioa bermatzeko),alarma-
feromonak(intsektu sozial eta gregarioetan), etaferomonasexualak(erakarpen eta
elkar ezagumendu sexualerako).

Intsektuen
liseri-hodiaorokorki artropodoenaren ereduari dagokio, hiru tramuz osatua
delarik. Hortik aparte, hemozeleko zenbait kokapenetangorputz adiposoakbeha
daitezke. Gorputz adiposoa, sintesi- eta almazenamendu-gunea da epe labur eta
luzera. Bertako glukogeno-erreserbak azkarki mobilizatzen dira hormonen
eraginpean, odolera askatzen den azukre bihurtuz. Heldu-fasean elikatzen ez
diren zenbait intsektu, hazkundean zehar gorputz adiposoetan bildu diren gantz,
proteina eta glukogenoaz mantentzen dira.

Arnasketatrakeabidezkoa da, nahiz eta kasu gutxi batzuetan
arnasketategumentarioaexistitu (apterigoto zein pterigotoetan). Sistema
trakealak modifikazio ugari aurkez ditzake ingurunearen eta bizimoduaren
arabera. Trakeak tegumentuaren inbaginazio hodikarak dira, gorputz barruan
adarkatuak; beraz, kutikulaz estalita daude barne-aldetik, eta noski, mudarekin
batera berriztatu egiten dira. Trakeak kanpoarekiko komunikatuta
daudeestigmaedoespirakuluen bidez, zeintzuak metamerikoki disposatuta agertzen
baitira toraxean eta abdomenean. Kasurik sinpleenetan, hau da, apterigotoetan,
espirakuluak zuzenki irekitzen dira trakeetara, baina
gehienetanganbarasubestigmatikobatera irteten dira; ganbara hori esklerifikatua
izaten da normalki, eta ur-galera eta partikula arrotzen sarrera ekiditeko
mekanismoz hornitua (zetak, ile hidrofugoak,...). Halaber, ixpen-sistema
desberdinak edukitzen dituzte. Espirakuluen kopurua aldakorra da ere:
apterigotoetan, protoraxean kokatutako pare batetik (kolenboloetan) pare bira
(tisanuruetan); pterigotoetan hamar paretik (bi toraxean eta zortzi abdomenean)
zerora (arnasketa kutaneoa denean).

Primarioki, trakeak binaka doaz metamerikoki, elkarrekiko independente
mantentzen direlarik. Orokorrean, trakeek hiru adar aurkezten dituzte: adar
dortsal bat, bihotz eta aortarantz doana; adar biszeral bat, zeina liseri-hodi,
ugal aparatu eta gainontzeko organoen artean adarkatzen baita; eta, azkenik,
hirugarren adar bat, nerbio-sistemarantz doana. Dena den, sistema trakeala
konplikatuz doa gradualki intsektu apterigotoetatik pterigotoetarantz; horrela
izanik, trakeen parakuntza metamerikoa zenbait apterigototan mantendu da
soilik, eta gainontzeko intsektuetan, ostera, aldameneko metameroetako trakeak
lotu egin dira hodi longitudinalen bitartez. Batzuetan, ba daude ere hodi
trakeal transbertsoak. Bai hodietan eta bai trakea metamerikoetan
aire-zakuakager daitezke; hauek ganbara oso puztuak dira, aire-bolumen handia
lojeatzen dituztenak. Aire-zakuek zeregin desberdinak bete ditzakete: hegaldia
erraztu, organo hidrostatiko gisa, organo fonorrezeptoreen ganbara
anplifikatzaile gisa, etab. Bestalde,trakeolakarbola trakealeko adarrik
txikerrenak dira, konduktu intrazelularrak izanik; oso pareta mehea dute.
Trakeolaren muturra, oxigenoa hartu behar duen ehunaren zelulen baitan sartzen
da, gas-elkartrukea bertan gertatzen delarik. Aireak difisio hutsez zirkulatzen
du trakeetan zehar, baina tamainu ertaineko eta handiko intsektuetan, eta bai
aktibitate altukoetan ere, mekanismo laguntzaileak daude egurastapenerako; kasu
horietan, aire-zakuek eta gorputz-muskulaturak hartzen dute parte. Trakea
bidezko arnasketan gas-garraioak ez du zerikusirik zirkulazio-aparatuarekin.

Zirkulazio-aparatuairekiada. Hemolinfak gorputz-barrunbe orokorra betetzen du.
Gas arnastaileen garraioaz barik, elikadur substantzien banaketaz arduratzen
da. Forma primitiboetan,bihotzadortsalki torax eta abdomenetik luzatzen da,
baina, normalki, azken horretara murriztu da. Bihotza atzetik itxia izaten da
eta aurrerantz aorta batez luzatzen da, alde zefalikoraino heldu arte.

ExkrezioaMalpighi hodien bidez burutzen da, baina bestelako egitura
laguntzaileak egon daitezke. Malpighi tubuluak liseri-hodiko mesodeo eta
proktodeo artean kokatuta daude, hemozelean flotatzen. Kopurua oso aldakorra
da: bitik ehundakada bateraino. Intsektu batzuk Malpighi tubuluz peituak dira
eta, beraz, exkrezioa beste modutara konpondu behar da. Malpighi tubuluen
funtzio nagusia, hemolinfak daramatzan hondakin-produktuak hartzea eta liseri-
hodira bideratzea da, bertotik kanpo-ingurunera botatzen direlarik; horrez
gainera, erregulazio osmotiko eta ionikoaz arduratzen dira, horretarako, ura
eta ioiak birzurgatuz. Beste funtzio batzuk bete ditzakete ere: substantzia
bereziak metatzen dituzte, guruin zeta-ekoizle modura aritzen dira larba
batzuetan, edo organo argi-igorle modura,... Intsektu gehienak lurtarrak
izanik, orokorrean ur gutxi dute, eta beraz, hondakin nitrogenatuakazido
urikomodura iraizten dira batez ere. Intsektuak oso ondo moldatuta daude ur-
galerak ekiditeko: batetik, epikutikula argizarizko substantziez estalita dago,
lurrunketa-azalera murrizten dutenak; bigarrenez, espirakulu itxiek, trakeen
sistematiko lurrunketa murrizten dute; hirugarrenez, azido urikoaren exkrezioak
proteinen metabolismoan pairatzen den ur-galera ekiditen du; azkenik, ondestean
ur-birzurgapena ematen da. Honekin erlazionatuta, gernu hiperosmotikoa ekoizten
duten ornogabe ia bakarrak intsektuak direla aipatu behar da.

Intsektu batzuetan liseri-hodiarekiko erlaziorik gabeko organo exkretatzaileak
aurkitzen dira:
giltzurrun zefalikoaketaguruin labiaredomaxilarrak.

Intsektu gehienak
gonokoristikoakdira, sarritandimorfismo sexualnabaridunak.Ugal_aparatuagonada-
pare batez (barrabilak/obulutegiak) eta duktu-pare batez (espermiduktuak/
obiduktuak) osatuta dago; duktu horiek hodi bakoiti batera isurtzen dira (hodi
ejakulatzaileaetaorgano kopulatzaileaedoedeagoa/obiduktubakoitiaetabagina).
Gainera,guruin akzesorioakegoten dira. Bagina, zazpi, zortzi edo
bederatzigarren metameroaren atzetik irekitzen da, bentralki; organo
kopulatzailea zortzigarren segmentuarekin dago asoziatuta.

Ernalketa barnekoada beti, nahiz etaespermaren transferentzia zuzena edo ez-
zuzenaizan daitekeen. Lehen kasuan, arrak esperma edo espermatoforoa
substratuan depositatzen du, eta ondoren emeak baginara aldatzen du, batzuetan
arraren indukzioz; espezie eboluzionatuagoetan, arrak emearen presentzian
depositatzen du espermatoforoa, aurretik gorteiuren bat egon daitekeelarik;
apterigotoen kasu tipikoa da hau. Transferentzia zuzenaren kasuan, arrak eta
emeak topo egiten dute eta kopulazioa gertatzen da: arrak organo kopulatzaileak
emearen ugal irekiunearekin konektatzen du esperma pasaraziz. Hauxe da
pterigotoen prozedura ohizkoa, nahiz eta salbuespenak egon, odonatuak adibidez.
Kopulazio aurretikgorteiuren bategoten da sarri askotan; gorteiuaren xedea
emearen errezeptibitatea handitzea izaten da eta bai beraren instintu
oldarkorrak lasaitzea, eta batzuetan arrak opariak eramaten dizkio emeari
kopulazio ostean janak ez izateko. Ar eta emearen arteko topaketa eta elkarren
ezagumendua baimenduko dituztenestimuluak, usaimenezkoak (feromonak),
entzumenezkoak (soinuak) eta ikusmenezkoak (argi-igorketa, kolorazio edo
formaren bitartez) dira. Gehien hedatuta daudenak usaimenezkoak dira.

Intsektuen gehiengoa gonokoristikoa bada ere, kasu batzuetan
hermafroditismoabehatu da, funtzionala izan daitekeena edo ez (plekoptero-
espezie baten arrak obarioak ditu, baina obuluak ez dira eratzen osorik).
Normalkiugalketa sexualada etaobiparismobidezkoa. Hala ere, espezie jakin
batzuk partenogenetikoki ugaltzen dira, eta ba daude ereobobibiparismoaren
adibideak eta arebibiparismoarenak ere; halaber, intsektuen artean,pedogenesia
(partenogenesi-kasu berezi bat: larbak ugaltzeko gai direnean; intsektuen
artean eme pedogenetikoak ezagutzen dira soilik) etapolienbrionia(intsektu
parasitiko eta parasitoideoetan behatu da; sarritan pedogenesiarekin lotuta
agertzen da) aipatu dira.

Partenogenesiaarrenotokoa(kumeak arrak dira; adibidez, erleen kasuan, ernalketa
dagoenean emeak sortuko dira, baina obulua partenogenetikoki garatzen denean
erlamandoak jaioko dira) edotelitokoa(emeak eratzen dira soilik) izan daiteke,
edofakultatiboa(belaunaldi sexualekin txandakatzen denean) edoderrigorrezkoa
(arrik ez dagoenean), edogeografikoa.

Ernalketaz garaturiko
arrautzakzenbait geruzaz gaineztatuko dira, kanpokoenak apaingarri batzuk eduki
ditzakeelarik. Intsektuen arrautzak biteloz joriak dira orokorrean, eta
zentrolezitikoak, eta pairaturiko lakainketa partziala eta superfiziala izaten
da; ba daude ere bitelo gutxi dutenak, orduan lakainketa osoa izanik; eta ez
dira falta, noski, kasu bitartekariak.

Arrautzetik irtendako intsektua, ale helduarekiko desberdina izaten da, ez
soilik tamainua eta ahalmen ugaltzailearen gabezia direla eta, baizik eta beste
berezitasun askorengatik, bai morfologiko zein trofiko eta ekologikorengatik.
Arrautzatiko eklosiotik ahalmen ugaltzailearen lorpenerarteko epeari
garapen postenbrionarioderitzo. Normalean, garapen postenbrionarioan zehar,
intsektuek zenbaitmudajasaten dituzte hazteko, eta bitartean ondoz ondoko
aldaketak pairatzen dituzte, zeintzuen multzoametamorfositerminoaz izendatu
baita. Salbuespen modura, apterigotoetan garapen zuzena dago, baina
gainontzekoetan metamorfosia pasatu behar da, sinplea edo sakona. Intsektuen
heldua, edoimagoa, ugal aparatua guztiz garatuta egotearren bereizten da, eta
bai, kasua denean, hegoen presentziaz; heldu-fase honek estadio (hau da, muda
biren arteko epea) bakarra edukitzen du pterigoto guztietan, eta estadio batzuk
apterigotoetan. Eklosioaren eta heldua sortuko duen mudaren artean, beste
zenbait estadio tartekatzen dira, zeintzuakestadio preimaginalizenaz ezagutzen
baitira, imago delakoaren, hau da, heldu perfektoaren aurretikoak dira eta.
Estadio preimaginalak guztiz elkarren antzekoak direnean, orduanninfakdaudela
esaten da; ostera, mota bikoak direnean,larbaetapupadaudela esaten da.
Sailkapen erraz bat eginez, modu honetara bereiztu ahal dira intsektuak,
garapen postenbrionarioaren arabera: 1/intsektu ametaboloak(gazteak helduen oso
antzekoak dira, zenbait heldu-egoera dituztelarik; izatez, garapen anamorfikoa
da; apterigotoetan behatu da), 2/intsektu heterometaboloak(ninfa eta heldua edo
imagoa daudenean), eta 3/intsektu homometaboloak(larba, pupa eta imagoa
daudenean).

Intsektu_heterometaboloen kasuan, estadio preimaginal guztiak oso antzekoak
dira, ninfa deritzelarik, eta modu progresiboan lortzen dituzte helduaren
ezaugarriak. Talde honetan mota biko garapenak deskribatu dira. Horrela, ninfek
eta helduek habitat desberdinak dituztenean (odonatuak eta
plekopteroak),hemimetabolotzat definitu dira; bestalde, ninfek eta helduek
habitat bera dutenean (ortopteroideoak, psokopteroideoak,
homopteroak),paurometabolotzat. Ninfak, esan bezala, helduen oso antzekoak
dira, nahiz eta lehen estadioetan hego-zirriborrorik ez eduki; intsektu
hemimetaboloetan, bizimoduan hurruntzen dira imagotik, urtarrak baitira, eta
ingurune honetara egokitzeko moldapen-sorta bat garatu dute.

Intsektu_homometaboloetan (lepidopteroetan, e.b.), mota biko estadio
preimaginalak agertzen dira elkarren segidan: larba eta pupa. Larbak oso
desberdinak dira helduarekiko, bai itxuraren aldetik bai ohiturei dagokiela.
Larbatik imagorainoko paseak aldaketa bortitzak exigitzen ditu, pupa fasean
gertatzen direnak; pupa kieszentea eta afagoa da. Aipatutako aldaketa horietan
fenomeno desberdinak konbinatzen dira: alde batetik, helduaren organoen eraketa
(hau da, histogenesi-prozesuak); bestetik, larbaren organoen endakapena
(histolisia), eta bai, azkenik, zenbait organoren kontserbazio eta
transformazioa. Homometaboliaren mota berezi bathipermetaboliada: larba
desberdinak agertuko dira elkarren segidan pupara iritsi aurretik.
Hipermetabolia, besteak beste, estrepsiptero, eta zenbait koleoptero eta
himenopterotan behatu da.

Larbak aspektu askotan dira desberdin helduarekiko. Hiru
larba-motabereizi dira duten apendize-kopuruaren arabera: 1/larba protopodikoak
(himenoptero endoparasitiko askotan eta zenbait dipterotan behatu dira batez
ere; soilik buru eta toraxeko apendizeen zirriborroak dituzte, trakeak eta
erraiak garatu gabe daudelarik; garapen-fase goiztiarretan eklosionatzen dira,
infestatutako animalia edo landarearen baitan, edo janari berezitan), 2/larba
polipodikoak(normalean oso bizkorrak dira, eta tximeleten eta zenbait
himenopteroren beldarrei dagozkie; hiru pare hanka toraziko dituzte eta hanka
abdominalak kopuru aldakorrean; zilindriko eta luzatuak dira), eta 3/larba
oligopodikoak(koleoptero, trikoptero, himenoptero eta dipteroetan; ez dute
apendize abdominalik; mota desberdin asko daude, segun eta nolakoa den buru eta
hanken egitura eta bai higikortasuna kontutan hartuta: batzuk, harrapakariak
izanda, oso aktibo eta azkarrak dira, aho-pieza mastekatzaileak dituzte,
tegumentua esklerotizatua, hiru pare hanka toraziko,...; beste batzuk,
belarjaleak izanda, hanka toraziko ahulak eta higidura astirosoak, etab.).

Bestalde,
pupakmota bikoak izan daitezke: batzuetan, apendizeak eta hego-zirriborroak
gorputzetik garbiro aldenduta daude, eta beste batzuetan, gorputzari itsatsita
daude substantzia batez. Bestetik, barailen higidurak balio du pupen artean
bereizteko. Nolanahi ere, pupak ez dira mugitzen eta ez elikatzen ere. Zenbait
estalduraz gaineztatuta egoten dira, klima eta harrapakariekiko oso
bulneragarriak baitira.

Intsektuen filogenia

Intsektuen sailkapena nabarmenki aldatu da denboran zehar, irizpide
filogenetiko desberdinen arabera. Autore askoren ustez, intsektuek talde
monofiletikoa osotzen dute, baina beste autore askok polifiletikotzat jotzen
dituzte. Monofiletismoaren alde dauden autoreek, talde nagusi bi proposatu
zuten: apterigotoena eta pterigotoena. Lehenengo taldea, hurrengo ezaugarriez
bereizten da: intsektu hegobakoak, apendize abdominal pregenitalak dituztenak,
espermaren transferentzia ez-zuzena, ametaboloak, mudak jasaten dituen heldua
dutenak. Pterigotoen ezaugarriak ondoko hauek dira: primarioki intsektu
hegodunak, apendize abdominal pregenitalik gabekoak, bai apendize genitalak,
espermaren transferentzia zuzena, mudarik gabe heldu-estadioan,
metamorfosidunak. Bestetik, pterigotoen taldea, bi taldetan bana daiteke:
paleoptero eta neopteroenak, hain zuzen. Lehenengoek ezin dute hegoak alde
dortsalean paratu atsedenaldian; neopteroek, ostera, bai.

Hipotesi polifiletikoaren alde dauden autoreek ez dituzte kolenboloak,
proturuak eta dipluruak intsektutzat jotzen; bakoitza bere aldetik, taxon
independenteak lirateke, intsektuen kategoria taxonomiko berdinarekin.

Argi dagoenez, hemen jarraitu dugun sailkapena, monofiletismoan oinarrituta
dago.

Intsektuak miriapodoekin ahaidetuta daude estuki; izan ere, datu guztiek forma
protomiriapoideo batetik eratorri zirela pentsarazten dute, ziur aski, gaur
eguneko sinfiloen antzerako izakiren batetik.

Dirudienez, apterigoto izena ondo dago primitiboki apteroak diren intsektuak
biltzeko, baina, ez horrenbeste talde monofiletiko bati esleitzeko. Hau da,
autore gehienek talde bi bereizten dituzte apterigotoen artean: alde batetik,
proturu, kolenbolo eta dipluruak, eta bestetik, zigentomatuak. Nolanahi,
apterigoto guztiek dauzkate zenbait ezaugarri amankomun, lehen aipatutakoak,
nahiz eta jatorri desberdinetakoak diren. Dena den, apterigotoen harreman
filogenetikoak zailak dira osotasunean finkatzeko, parte batean behintzat
fosilen gabezia dela eta.

Ostera, pterigoto guztiak antzestro amankomun bakarretik, apterigoto
zigentomoetatik hurbil berau, sortuak direla ematen du; edozein kasutan,
ezagututako fosilak ez dira nahikoa ere abiapuntua zein izan zen jakiteko.

Talde anelidiar eta artropodiarraren aipamena
(amaitu gabe)
Gai honetan zazpi phylum aztertuko ditugu asko sakondu gabe. Horietariko lauk,
zizare zelomatuak besarkatzen dituzte, 600 espezie baino gutxiago inkludituz.
Hurrengo hauek dira: Sipuncula, Echiura, Pogonophora eta Vestimentifera.
Sipunkulidoak eta ekiuruak protostomatuak dira dudarik gabe, baina haien
erlazio filogenetikoak ez daude batere argi protostomatuen barruan. Bestetik,
pogonoforo eta bestimentiferoak, protostomatu eta deuterostomatuen artean
egongo liratekeela pentsatu da oraintsu arte, baina momentu honetan
protostomatuak direla uste da. Beste alde batetik, artropodoekin estuki
erlazionatuta dauden hiru phylum aztertuko ditugu: Onychophora, Tardigrada eta
Pentastomida.

Talde anelidiarrak

Sipuncula phyluma

Sipunkulidoen phylumak 250 espezie besarkatzen ditu gutxi gorabehera, 17
generotan sailkatuta. Zizare itsastar bentikoak izanik, gehienak sakontasun
gutxiko ureetan bizi dira, oso hedatuta daudelarik. Luzerari dagokiola, 2 mm-
tik 72 cm-raino oszila daitezke, baina gehienek 5-10 cm luzera dute. Gorputzak
saltxitxa-itxura du, bertan bi alde bereiz daitezkeelarik: aurre-alde mehe eta
atzeragarria,
tronpaderitzona, eta atze-enborlodia. Tronparen aurre-aldean, ahoa eta garroak
aurkitzen dira. Liseri-hodia U-itxurakoa da tipikoki, eta biribilkatua; uzkia
dortsalki kokatuta dago, normalean tronpa eta enborraren arteko gunetik hurbil.
Normalean galeria itsuetan bizi dira, eta beraz, uzkiaren parakera hori oso
egokia da higiene gehiago edukitzeko. Sipunkulidoak animalia sedimentiboro ez
selektiboak dira, janari-kiziak garro ziliatuen bidez harrapatzen dituztelarik.
Gorputz-gainazala, oro har, arantza, garatxo, tuberkulu edo papilez estalita
egoten da. Zeloma ez-segmentatua oso ondo garatuta dago, gorputz-barrunbe
handia osotzen duelarik. Pare bat metanefridio dute, nefridioporoak alde
bentralean irekitzen direlarik. Ez dago zirkulazio-aparaturik, baina fluitu
zelomikoak arnas pigmentuak dituzten zelulak daramatza. Nerbio-sistema
anelidiarra da, baina sinplea eta metameriaren aztarnarik gabekoa. Sipunkulido
gehienak gonokoristikoak dira; espezie bakan batzuetan ugalketa asexuala behatu
da; bestetik, erregeneraziorako ahalmen handia dute, antza. Ernalketa kanpokoa
da. Lakainketa espirala eta eskizozelia pairatzen dituzte. Oro har, garapena
ez-zuzena da,trokoforalarba batekin; batzuetan, bigarren fase larbario bat
agertzen da,pelagosferalarba deritzona.

Sipunkulidoen erlazio filogenetikoak ez dira guztiz ezagunak. Autore batzuen
ustez, anelidoekin daude ahaidetuta, beste batzuen ustez ekinodermatuekin, eta
beste batzuen ustez moluskuekin. Anelidoekin ezaugarri batzuk dauzkete
amankomunean: gorputz bermiformea, nerbio-kordoi bentrala, lakainketa espirala
eta trokofora larba. Hala ere, ezaugarri hauek protostomatuetan aurkitzen dira
oro har, hau da, ez dira agertzen exklusiboki anelido eta sipunkulidoetan.
Gainera, anelidoen ezaugarririk nabarmenena segmentazioa da, eta sipunkulidoak
ez dira segmentatuak. Sipunkulidoen garroak eta ekinodermatu batzuenak
(holoturienak), dirudienez, antzekoak dira, baina horretaz aparte talde bi
horiek ez dute ezer amankomunean. Azkenik, moluskuekiko erlazioaren aldeko
froga hauxe da: sipunkulidoen garapen enbrionarioan zehar, moluskuen ezaugarri
batzuk beha daitezke. Edozein kasutan, sipunkulidoak moluskuen ahaide bizi
estuenak badira, talde bien arteko dibergentzia oso goiz gertatu behar izan zen
ziur aski, hain zuzen moluskuen ezaugarri askoren agerpena baino lehenago.

Echiura phyluma

Ekiuridoak sipunkulidoen antzekoak dira forma, tamainu eta bizimoduari
dagokiela. Phylumak 135 espezie besarkatzen ditu gutxi gorabehera. Zizare
zelomatu ez-segmentatuak dira, eta guztiok itsastar bentikoak, edozein
sakontasunetan aurki daitezkeelarik. Oro har, sedimentiboaroak dira, baina
espezie bat gutxienez iragazlea. Bi alde bereiz daitezke gorputzean: aurre-
proboszideaeta atze-enborluzea. Proboszidea aho aurrean kokatzen da, eta
bentralki zilioak aurkezten ditu. Enborra leun, garatxadun edo zetaduna izan
daiteke. Liseri-hodia tutu zuzen eta oso luzea da, biribilkatuta egonik, uzkia
enborraren azken muturrean irekita dagoelarik. Zelomak gorputz-barrunbe handia
itxuratzen du, metamerikoa ez dena. Exkreziorako, metanefridioak erabiltzen
dituzte. Nerbio-sistema anelidiarra da, baina sipunkulidoen kasuan bezala,
sinple eta ez metamerikoa. Gehienek zirkulazio-aparatu itxia dute; odolean ez
da arnas pigmenturik egoten, baina fluitu zelomikoan hemoglobina daramaten
zelulak behatu dira. Gonokoristikoak izanda, espezie batzuek dimorfismo sexual
nabaria aurkezten dute. Ernalketa kanpokoa da eta garapena ez-
zuzena,trokoforalarba agertuz. Lakainketa holoblastiko eta espirala, eta
eskizozelia aurkezten dituzte.

Zoologo gehienen ustez, ekiuridoak anelidoekin daude erlazionatuta, batik bat
garapen enbrionarioa kontutan hartuz. Izatez, segmentazio-eza dela eta,
anelidoetatik aldendu daitezke ekiuridoak. Antza denez, talde biak arbaso ez-
segmentatu (edo oligomeriko) batetik sortu ziren, geroago bakoitza bere aldetik
eboluzionatuz.

Pogonophora eta Vestimentifera phylumak

Pogonoforo eta bestimentiferoak zizare itsastar bentikoak eta sesilak dira,
beraiek jariatzen dituzten tutu bertikalen barruan bizi direlarik; tutu horiek,
normalean, gorputza baino hiru edo lau aldiz luzeagoak dira. Bion artean, 145
espezie biltzen dituzte gutxi gorabehera. Espezie gehienen gorputz-diametroa 1
mm-koa da, baina luzerari dagokiola, 10 cm-tik 75 cm-raino izan daitezke.
Pogonoforoen gorputza lau aldez osatuta dago; bestimentiferoena bost aldez.
Aurre-aldean, batetik milakaraino garro daude, espezieen arabera, eta atze-
aldea zetaduna eta segmentatua izaten da. Helduek ez dute liseri-aparaturik,
baina enborraren erdi aldean
trofosomaizeneko ehun-masa aurkitzen da, zeina bakterio kimioautotrofo
sinbiotikoez beteta baitago. Hala ere, bestimentifero gazteetan digestibo
iragankorra aurkitu da. Bestetik, animalia hauen elikabidea guztiz enigmatikoa
da; autore batzuen ustez, itsasoko uretan eta lokatsean dauden disolbatutako
elikagaiak xurgatzeko gai dira; ba daude espezie batzuk pinozitosia eta
fagozitosia burutzeko kapazak direnak, gorputz-gainazalean zehar. Gorputzeko
alde bakoitzean, barrunbe zelomikoak daude, eta bai zelomaren luzakinak
garroetan ere; bestetik, barrunbe zelomiko segmentarioetan, hau da, gorputzeko
atze-aldean, septuak daude, eta are bestimentiferoetan ba daude mesenterioak
ere. Zirkulazio-aparatua itxia eta ondo garatua da; bertan hemoglobina egoten
da, zeina barrunbe zelomiko batzuetan aurkitzen baita ere. Nerbio-sistema
intraepidermikoa da; pogonoforoetako aurre-aldean hiru nerbio-kordoi daude,
antza, gongoildunak; ostera, bestimentiferoetan bat besterik ez dago, eta
antza, gongoilbakoa eta bentrala. Gonokoristikoak dira; garapenari dagokiola ez
dago datu askorik.

Pogonoforo eta bestimentiferoen erlazio filogenetikoak ez daude batere argi,
baina, ziur aski, anelido poliketoekin erlazionatuta lirateke, hau da,
protostomatuak lirateke. Baina, zoologo batzuek deuterostomatuen artean
kokatzen dituzte, zeren gorputz-erregionalizazioa deuterostomatuetan agertzen
den parakera tripartitoarekin erlazionatzen baitute, eta beste batzuen ustez,
protostomatu eta deuterostomatuen artean kokatu beharko lirateke.


Talde artropodiarrak

Onychophora phyluma

Onikoforoak anelido eta artropodoen arteko katenmaila galdua balira bezala
ulertu dira, talde bi horien ezaugarriak aurkezten baitituzte; hala ere, gaur
egun, artropodoekiko kidetasun sakonagoa dutela onartzen da. Onikoforoek bare
hankadunak dirudite, eta izan ere, GUILDINGek (1926) horrelaxe deskribatu zuen
ezagututako lehenengo espeziea, moluskuen taldean sailkatuz. Gaur egun 80ren
bat espezie ezagutzen dira, bi familiatan sailkatuta daudelarik. Onikoforoen
bizimodurako guztiz premiazkoa da ingurune-hezetasun handia. Normalki, zoluko
horbelean bizi dira, arroka eta enborren azpian, batez ere gauez aritzen
direlarik. Ingurune-baldintzak desfaboragarriak direnean, gordelekuetan
izkutatzen dira, geldi bihurtuz. Oso banaketa geografiko murriztua dute:
batzuek banaketa ekuatoriala dute (Peripatidae familia), eta beste batzuk
hemisferio australean bizi dira (Peripatopsidae familia). Banaketa hori orain
200 milio urte banandu ziren Gondwana kontinente zaharraren hondarrei dagokie.
Izan ere, onikoforoen erregistro fosila kontinenteen jitoaren eredu historikoa
berreraikitzeko erabilia izan zen. Talde zaharra da, antza, eta estasigenesian
dagoela ematen du, hau da, bere historia luzean zehar, oso gutxi aldatu den
taldea da.

Itxuraz, onikoforoek gorputz biguneko ehunzango ez-segmentatuak dirudite.
Zilindrikoak dira, gutxi-aski, eta luzerari dagokiola, 1.5 cm-tik 15 cm-raino
oszila daitezke. Arrak emeak baino txikiagoak dira beti, hanka gutxiago
aurkezten dutelarik. Buruan hiru pare apendize daude: pare bat antena
eraztundun, pare bat barail, zeintzuak, artropodoetan bezala, segmentu-apendize
modifikatuak baitira, eta pare bat papila bukal. Ahoa bentrala da. Hanka-pareen
kopurua 14-43 artekoa da, sexu eta espezieen arabera. Hanka bakoitza
(lobopodioa) protuberantzia handi konikoa da, ez artikulatua, hatzazal
terminalen pare baten eramailea. Gorputz-azal osoa tuberkulu handi eta txikiez
estalita dago, hanken, antenen eta enborraren inguruan eraztunka paratuta.
Tuberkulu handiek sentimen-zurda bana daramate, ezkata txiki batzuez ere
hornituta egonik. Onikoforoen kolorea urdina, berdea, laranja edo beltza izaten
da, eta papilek eta ezkatek gorputzari tertziopelo-itxura iridiszentea ematen
diote.

Gorputz-azala kitinazko kutikula batez estalita dago; baina, artropodoenarekin
konparatuz, onikoforoen kutikula mehea, zalua eta oso iragazkorra da, eta ez
dago plaka artikulatutan banatuta. Gainera, kutikula mudatu egin daiteke, baina
zatika. Kutikula eta epidermiaren azpitik ehun muskularreko hiru geruza daude:
zirkularra, diagonala eta longitudinala, hau da, anelidoen planaren arabera
antolatuta dago. Hala ere, zeloma murriztuta agertzen da: soilik barrunbe
gonadaletan eta nefridioekin komunikaturiko zaku txiki batzuetan aurkitzen da;
areago, gorputz-barrunbea hemozelea da, artropodoenaren antzekoa.

Onikoforoak hanken bidez desplazatzen dira, eta bai gorputzaren luzapen eta
uzkurketa bidez; gorputzak ez du zolua ikutzen. Uzkurketa-uhinak aurre-aldetik
atzerantz higitzen dira. Segmentu bat luzatzen denean gorputz-fluituen
laguntzaz, hankak zolutik altzatu eta aurrerantz bidaltzen dira, orduan bulkada
bat eraginez. Artropodoetan bezala, hankak anelidoen parapodioak baino
bentralkiago kokatuta daude. Lokomozioa ez da oso arina; atzerantz ere ibil
daitezke.

Espezie gehienak harrapakariak dira, ornogabe txikiez elikatzen direlarik, hala
nola, marraskilo, intsektu eta zizareez. Espezie jakin batzuetan termitekiko
preferentzia behatu da. Zirikatzen zaienean, defentsa-bide modura substantzia
itsaskorra jariatzen duen guruin-pare batez baliatzen dira onikoforoak. Guruin
horiek aho-papilen muturretara irekitzen dira, eta jariakinak 30 cm-rainoko
distantziara irits daitezkeen txorrotada gisara jaurtikitzen dituzte; jariakina
ia berehala sendartzen da, eta intrusoari firu itsaskorrezko sare baten baitan
geldiarazten zaio.

Ahoa zokogune prebukalaren hondoan kokatuta dago. Zokogunearen barnean albo-
barailak aurkitzen dira, hatzazal-itxurakoak, harrapakina oratu eta txikertzeko
erabiltzen direlarik. Atzerago listu-guruin bi irekitzen dira, nefridio
eraldatutzat interpretatu direnak; listu-jariakinak harrapakinari isurtzen
zaizkio eta liseritutako ehunak geroago ahoaz zurrupatzen dira. Zokogune
prebukala, atzetik, kitinaz gaineztatutako estomodeora irekitzen da, zeina
faringeaz eta esofagoaz osatua baita. Atze-hestea hodikara da eta luzea,
muturrean uzki bentroterminal batez irekitzen delarik.

Zirkulazio-aparatua artropodoenaren antzekoa da. Altzo perikardikoaren barruan
bihotz hodikara nabarmentzen da, mutur bitik irekia eta segmentu bakoitzeko
ostiolo-parea aurkezten duelarik; bihotz honek hemozele orokorrerantz bidaltzen
du odola. Altzo desberdinen arteko trenkadek irekiuneak dauzkate, odol-
zirkulazioa errazturik. Odola kolorebakoa da eta amebozito fagozitarioak ditu.

Exkreziorako pare bat nefridio dute segmentu bakoitzean, antza denez,
metanefridio eraldatuak direlarik. Inbutu ziliatua eta nefrostoma, zelomaren
bestigiotzat jo den zaku terminal batean aurkitzen dira. Nefridioporoa hanka
bakoitzaren oinarriko barne-aldean kokatuta dago, laugarren eta bostgarren
segmentuetan izan ezik. Lehen aipatu denez, aurre-nefridioak listu-guruin
bihurtu dira, eta atzekoak gonoduktu eme.

Hainbat onikofororen hankek besikula ebaginagarri bat dute, pareta meheduna,
nefridioporotik hurbil irekitzen dena; agian, hezetasuna sumatzeko erabiltzen
da, zenbait miriapodoren guruin koxalen antzera.

Gasen elkartrukea trakea bidez burutzen da. Espirakuluak oso irekiuna txikiak
dira, eta tuberkuluen xingolen artean daude kokatuta gorputz-azal osoan zehar
kopuru handian. Espirakulua atrio motz batera irekitzen da, nondik trakea
txikien sorta bat abiatzen baita; trakea bakoitza hodi zuzen bakuna da, eta
artez doa dagokion ehuneraino. Espirakuluak ezin dira itxi; horregatik,
hezetasun erlatiboki txikiko inguruneetan, onikoforoen ur-galera handia da.

Nerbio-sistema, faringe gainean kokatutako zerebro bilobulatu handi batez eta
komisurez lotutako nerbio-kordoi bentral biz osatua da. Segmentu bakoitzean,
nerbio-kordoi bentralek gongoil-dilatazio bat aurkezten dute, bertatik hankak
eta gorputz-pareta inerbatuko dituzten nerbio bikoiti ugariak ateratzen
direlarik. Antena bakoitzaren oinarrian begi txiki bat dago. Azkenik, tuberkulu
handiak eta intertegumentuko beste zenbait gune, sentimen-zelulez hornituak
izaten dira.

Onikoforoak gonokoristikoak dira. Sexu biak guruin krural izenekoez hornituta
daude, uste denez, zeregin sexualen bat betetzen dutelarik. Guruin kruralak
hanka batzuetan edo guztietan kokatuta daude, nefridioporotik hurbil irekiz.
Barne-ernalkuntza gertatzen da, espermatoforoen bidez. Obiparo, obobibiparo edo
bibiparoak izan daitezke. Obiparoen kasuan, arrautzak lakainketa superfiziala
pairatzen du, artropodo gehienetan gertatzen den legez. Onikoforo bibiparoen
arrautzak biteloz ia guztiz peituak dira, lakainketa superfiziala edo
holoblastikoa paira dezaketelarik.

Tardigrada phyluma

Tardigradoen phyluma, dirudienez, anelido/artropodo lerroarekin erlazionatuta
dago. Gutxi gorabehera 400 espezie deskribatu dira. Gehienak habitat
semiurtarretan bizi dira, e.b., liken eta goroldioen hostoak inguratutako ur-
pelikulan, eta beste batzuk habitat dultzikola eta itsastar bentikoetan.
Espezie itsastar batzuk komentsalak dira isopodo eta muskuiluetan, eta beste
batzuk holoturia eta lanpernen parasitikoak. Tardigrado guztiak oso txikiak
dira, 0.1-0.5 mm-ko luzera dutelarik. Espezie gehienek oso banaketa geografiko
zabala dute, asko kosmopilitak direlarik.

-------------------Amaitu gabe-----------------

Mollusca phyluma

Moluskuen phylumak (lat.,molluscus, biguna) ondoen ezaguturiko ornogabe batzuk
besarkatzen ditu: muxilak, ostrak, txipiroiak, olagarroak, barraskiloak,
bareak,... Espezie-kopuruari dagokiola, ornogabeen phylumik zabalena da,
artropodoena ostean. Horrela, 100.000-130.000 espezie bizi deskribatu dira
autoreen arabera, eta gainera, beraien maskor gogorra dela-eta, gutxi
gorabehera 60.000 espezie fosil ezagutzen dira, Kanbrikotik hasita. Datu
paleontologikoekin ados, moluskuak itsasoan agertu ziren, eta bertan iraun du
gehiengoak. Janari ugari zegoen (eta dagoen) itsasertzean gertatu da moluskuen
eboluzioaren parterik handiena. Hortik, batzuk habitat gazigeza eta
dultzikoletaraino hedatu ziren, eta beste batzuek lehorra inbaditu zuten
(barraskiloek). Hala ere, lur-barraskiloek murriztu samarra dute hedadura-
ahalmena, zeren zoluko gatz kaltzikoak eta hezetasuna behar baitituzte.
Tamainari dagokiola, batzuk mikroskopikoak dira (planktonean bizi dira) eta
beste batzuk oso handiak (muxila erraldoiek, 1.5 m eta 225 kg; txipiroi
erraldoiek, 18 m –garroak barne- eta 450 kg).Edozelan ere, molusku gehienen
maskorrek, gehienez, 5 cm-ko luzera (edo altuera) dute.


Historia taxonomikoa eta sailkapena

Moluskuak errekonozitu zituen lehenengo zientzilaria Aristotele izan zen. Bi
taldetan sailkatu zituen: Malachia (zefalopodoak) eta Ostrachodermata (maskorra
duten formak), azken talde hau unibalbio eta bibalbioetan banatu zuelarik.
Jonstonek Mollusca izena proposatu zuen 1650. urtean, zefalopodoak eta
lanpernak besarkatzeko, baina izena ez zen onartu Linnaeusek birbiztu eta
erredefinitu zuen arte. Linnaeusen Vermes taldean, azpitalde batzuk zeuden,
haien artean Mollusca eta Testacea. Mollusca talde horretan, zefalopodo eta
bareez gain, tunikatu, anemona, marmoka, ekinodermatu eta poliketo batzuk
sailkatu zituen, eta Testacea taldean kitoi, bibalbio, unibalbio, nautiloideo,
lanperna eta poliketo tubikola batzuk sartu zituen. 1795. urtean Cuvierrek
Mollusca taldearen sailkapena argitaratu zuen, ikuspuntu moderno batetik.

XIX. mendean, moluskuak ez zirenak hasi ziren aldentzen Mollusca talde
horretatik. Horrela, 1830. urteetan, Thompson eta Brumeisterrek lanpernak
krustazeoak zirela proposatu zuten, beraien fase larbarioak aztertuz gero.
1866. urtean tunikatuak aldendu ziren, geroago brakiopodoak, eta abar.

Bestetik, moluskuen talde berriak hasi ziren agertzen XIX. mende horretan.
Esate baterako, aplakoforoak, hasieran ekinodermatuekin batera sailkatuta egon
zirenak, gorputz bermiformeak eta horman dauden kaltzikozko espikulak direla-
eta.

Genero- eta espezie-mailan, moluskuen sailkapena oso korapilotsua da.
Gastropodo eta bibalbio askok eta askok sinonimo piloa dituzte, batik bat
bildumatzaile askok parte hartu dutelako moluskuen taxonomian. Hau dela-eta,
espezie asko eta asko soilik maskorraren ezaugarriak kontuan hartuta deskribatu
dira, ezaugarri anatomikoak enoratuz, eta gainera espezie askoren material
tipikoa ez da depositatuta egon erakunderen batean (museo edo unibertsitate
batean), bilduma pribatuetan baizik. Gauzak horrela, materiala ez da
zientzilarien eskumende egon, eta batzuetan alferrikaldu edo galdu egin da.

Ikusiko dugun moluskuen sailkapenean, soilik espezie biziak dituzten klaseak
kontsideratu dira:

Caudofoveata klasea(kaudofobeatuak; 70 espezie gutxi gorabehera)
Solenogastres klasea(solenogastreak; 250ren bat espezie)
Monoplacophora klasea(monoplakoforoak; 3 genero, 11 espezie)
Polyplacophora klasea(poliplakoforoak: kitoiak; 1.000 espezie gutxi gorabehera)
Gastropoda klasea(gastropodoak: barraskiloak eta bareak; 100.000 espezie gutxi
gorabehera)
Prosobranchia subklasea(prosobrankioak: magurioak, lapak, itsas belarriak,
zibak,...)
Opistobranchia subklasea(opistobrankioak: itsas erbiak, itsas bareak,...)
Pulmonata subklasea(pulmonatuak: lur-barraskiloak, lur-bareak,...)
Bivalvia klasea(bibalbioak: muskuiluak, txirlak, ostrak, muxilak, eta abar;
20.000ren bat espezie)
Protobranchia subklasea(protobrankioak)
Lamellibranchia subklasea(lamelibrankioak)
Septibranchia subklasea(septibrankioak)
Scaphopoda klasea(eskafopodoak; 350 espezie gutxi gorabehera)
Cephalopoda klasea(zefalopodoak: olagarroak, txibiak, txipiroiak, potak,
nautilusak, eta abar; 650 espezie gutxi gorabehera)
Nautiloidea subklasea(nautiloideoak)
Coleoidea subklasea(koleoideoak)

Bibalbio eta gastropodoak izan ezik, beste klaseetako espezie guztiak
itsastarrak dira. Bibalbioak urtarrak dira, baina itsastar edo dultzikolak izan
daitezke. Gastropodoen artean, espezie itsastar, dultzikola eta lurtarrak
daude.

Kaudofobeatuak eta solenogastreak txikiak eta zizare-itxurakoak izaten dira,
eta itsasoko ur sakonetako sedimentuetan bizi dira, edo solenogastre gehienen
kasuan, knidario batzuen garroetan, non elikatzen baitira. Animalia hauek ez
dute oin funtzionalik eta ez buru, begi ezta garrorik ere. Seguraski oso
molusku primitiboak dira, eta maskor solidoa agertu baino lehen eboluzionatu
ziren.

Monoplakoforoak lapa-itxurakoak dira, maskorra txano-itxurakoa izanik.
Maskorraren luzera mm batzuetatik 4 cm-raino izan daiteke. Itsastar eta
bentikoak dira eta sakonera txikietatik handietara aurki daitezke. Dauzkaten
ezaugarrien artean, deigarriena organo askoren errepikapena da (parakera
errepikakorra). Hau dela-eta, autore batzuen ustez, monoplakoforoak moluskuen
arbaso zahar eta segmentatu baten katemaila izango lirateke.

Polipolakoforoak edo kitoiak obalu-itxurakoak dira, eta orokorrean ez dute
maskor bakun bat, baizik eta zortzi plaka artikulatuez osatutako maskorra. Bere
luzera 7 mm-tik 35 cm-raino izan daiteke. Itsastarrak dira, alde
interstizialetan arruntak izanik.

Gastropodoak moluskurik ezagunenak dira seguraski. Barraskilo eta bareak
besarkatzen ditu klase honek, eta edozein ingurunetan aurki daitezke. Tortsioa
aurkezten duten molusku bakarrak dira. Bestetik, duten maskorra pieza
bakarrekoa izaten da, nahiz eta talde batzuetan desagertu egin den, eta zenbait
espeziek maskor kuskubitakoa eduki.

Bibalbioak konprimituta daude lateralki. Ba daukate maskor kuskubikoa, hau da,
pieza pare batez osatuta dagoena; kusku biak lotuta daude dortsalki, animali
gorputz osoa estaliz. Itsastar zein dultzikolak izan daitezke.

Eskafopodoak itsastarrak dira. Duten maskorra tutu luze eta zilindrikoa da,
mutur biak irekita egonik. Animalia hauek, batez ere, plataforma eta ezponda
kontinentalean agertzen dira, substratuan ehortzita bizi direlarik; soilik
maskorraren irekiune txikiena edo goiko irekiunea substratu gainetik ateratzen
da.

Zefalopodoak itsastarrak dira soilik eta bizimodu pelagikora moldatuta daude,
nahiz eta batzuk bentoniko bihurtu diren sekundarioki. Anatomikoki eta
jokabideari dagokiola, moluskurik eta agian ornogaberik sofistikatuenak dira.
Burua garroduna da. Maskorra kanpokoa eta zenbait ganbarataz osatua izan
daiteke, edo barnekoa eta murriztu edo desagertua.

Nahiz eta moluskuen kanpo-itxura oso desberdina izan, guztiok berdinak dira
gorputz-planari dagokiola.


Moluskuen ezaugarri orokorrak:

   1. Protostomatuak, zelomatuak, simetria bilateralekoak (edo sekundarioki
      asimetrikoak).
   2. Sarri askotan zeloma guztiz murriztua izaten da.Nefridio, bihotz, gonada
      eta hestearen parte baten inguruan agertzen da soilik.
   3. Gorputzaren barrunbe nagusiahemozeleada. Zirkulazio-aparatua irekia da.
      Barrunbe perikardikoan bihotz bultzatzaile dago, erdi-bentrikulua eta
      albo-aurikula bi (batzuetan bat) dituelarik. Arnas pigmentua hemozianina
      da.
   4. Gorputza, orokorrean, buru, oin muskulutsu eta errai-masaz osatua izaten
      da.
   5. Gorputzamantubatez estalita dago. Mantuak barrunbe bat eratzen du
      (barrunbepaliala), non ktenidioak eta osfradioak kokatuta baitaude, eta
      nefridioak, gonoduktuak eta uzkia irekitzen baitira. Bestetik, mantuak
      espikula epidermiko kalkareoak edo maskorra jariatzen ditu.
   6. Liseri-aparatua hodi eredukoa da, eta guneka espezializatua. Aho-masa
      muskular,erradulahorztun (soilik moluskuen taldean), listu-guruin, urdail
      eta liseri-guruinez osatuta dago.Estilo kristalinoaesisti daiteke.
   7. Ktenidio edo brankiak egoten dira, jatorriz arnas organoak direnak, baina
      zenbait taldetan egitura eskretatzaile gisara bilakatuta daudenak.
   8. Metanefridio konplexuak daude (giltzurrunak) (pare bat edo gehiago), eta
      nefrostomak barrunbe perikardikoan egoten dira orokorrean.
   9. Nerbio-sistemak, eraztun zirkunmesofagikoa, oin-kordoiak eta errai-
      nerbioak ditu (pare bi nerbio-kordoi longitudinal).
  10. Ernalketa kanpokoa edo barnekoa izan daiteke.Tipikoki, garapena
      protostomatua da (lakainketa espirala, eta abar). Trokofora larba ohizkoa
      da, molusku gehienetanbeligerlarba(soilik moluskuen taldean) bihurtuko
      dena geroago.


****** Moluskuen gorputz-plana ******

Moluskuen kanpo-morfologia aztertuz, eraniztasun oso zabala dagoela beha
daiteke berehala. Bare, txirla edota olagarroari so egitea besterik ez dago
horretaz ohartzeko. Hala eta guztiz ere, guztiek gorputz-plan berbera dute,
molusku hipotetiko batena litzateke.

Molusku hipotetikohori animalia itsastarra da, substratu gogor baten gainean
desplazatzen den bitartean elikatuz doana. Simetria bilaterala du, cm
batzuetako luzera, eta gorputz-forma oboideoa da. Alde bentrala laua da eta
muskulutsua,oinaizeneko zola narrastatzaile bat eratuz. Alde
dortsala,maskorobalatu, konbexo eta ezkutu-itxurakoaz estalita dago. Maskorrak
barne-organoak (errai-masa) babesten ditu. Epidermiak (mantuaedopalioa)
maskorra jariatzen du.

Ba daude
oinaren muskulu erretraktorepare batzuk, animaliari maskorra beherantz mugitzea
baimentzen diotenak, substratuarekiko kontaktuan jarri arte. Muskulu
erretraktore bakoitza maskorraren barne-aldean eta, bestetik, oinaren
bazterrean txertatzen da.

Maskorraren bazterrak eta azpian dagoen mantuaren bazterrak gorputz-tamaina
gainditzen dute pixka bat, eta atze-aldean hainbeste gainditzen dute ezen
barrunbe bat osotzen baitute (mantuaren barrunbea edo
barrunbe paliala). Barrunbe horretanbrankiaedoktenidiobatzuk (pare bat edo bi)
eta pare batnefridioporodaude babestuta. Ktenidioak gorputz-paretaren luzakin
baskularizatuak dira; bakoitzak ardatz zentrala eta albo-firu lautuak ditu.
Itxura honetako brankiakbipektinatuakdirela esaten da; hala ere, gaur eguneko
molusku askok brankiamonopektinatuakdituzte, hau da, firuak soilik ardatzaren
albo batean agertzen dira (orrazi baten txertoak bezalaxe).Brankiak barrunbe
palialaren albo bietan daude kokatuta eta mintz dortsal eta bentralaren bidez
eusten dira. Ura behetik sartzen da barrunbe palialera, gorantz doa brankiak
zeharkatuz, eta gero atzerantz berriro barrunbetik irteteko. Barrunbe barruan,
firuetan dauden zilioek mugiarazten dute ura. Ur-korrontearekin batera sartzen
diren sedimentuaren kiziak, brankiak estaltzen dituen mukusean geratzen dira
harrapatuta; zilioei esker ardatzeraino garraiatzen dira, eta gero kanporatu
korronte exhalatzailearekin batera. Mantuaren sabaian pare bat guruin
hipobrankial daude, mukusa jariatzen dutenak. Brankia bakoitzaren atzean daude,
eta horiexek dira, hain zuzen, sedimentu-kiziak harrapatzen dituztenak.

Brankia bakoitzaren ardatzean zehar,
bi odol-hodidaude. Batahodi aferenteada, odola brankiara eramaten duena, eta
besteahodi eferentea, odola brankiatik hartzen duena. Odola brankiaren
firuetara zabaltzen da hodi aferentetik hodi eferentera; horrela, odola eta ura
kontrakorrontez zirkulatzen dira, brankien oxigenazio maximoa lortzen.

Gaur eguneko molusku gehienetan, mantuaren epidermia ezezik, agerian dauden
gorputz-parte guztiak zilioez estalita daude, eta mukusa jariatzen duten
guruin-zelulak aurkezten dituzte. Guruin horiek oso ugariak dira oinean, zeren,
lokomozioa errazteko, substratua lubrifikatzen baitute.

Suposatu dugunez, molusku hipotetikoa alga txikiak eta arroketan dauden beste
izakiak harraskatuz elikatzen da. Aurre-aldean dagoen
ahoa, kutikulaz estalita dagoenaho-barrunbebatera irekita dago. Aho-
barrunbearen zoluan, muskulu batzuk eta mihi-itxurako kartilagozko masa
(odontoforoa) dauzkagu. Odontofoaren lerro medialaren gainean, eta bai aurre-
aldea inguratzen, hortzez hornituriko xingola (erradula) dago. Erradula ahotik
kanporatu egin daiteke, eta animalia mugitzen deneko arroketako algak alhatzeko
balio du. Aho-barrunbearen alde dortsaleralistu-guruinpare bat gutxienez
irekitzen da. Guruin horiek erradula lubrifikatzen dute, eta ingeritutako
janari-kiziak aglutinatzen dituzte. Janari-kiziak, mukuzko kordoietan
elkartuta, hodi-itxurakoesofagora pasatzen dira zilioen eraginez, eta
gerourdailera. Gaurko muluskurik primitiboenetan, urdailak izozki-kukurutxu
baten forma du: aurre-aldea semiesferikoa da, zeinera esofagoa irekitzen baita,
eta atze-aldea estuagoa da, eta hestera irekita dago. Urdailaren aurre-aldea
kitinaz estalita dago barrutik, baina ez hautezpen-zonan (edo alde
banatzailean), gandor ziliatuez osatuta dagoena, eta ez liseri-guruin pare
baten sarrerak (hepatopankreasa) dauden lekuetan.Urdailaren atze-alde konikoa
(estiloaedoestilo-zorroa) zilioduna da barrutik. Urdailaren edukina biratzen da
barruan, estiloaren zilioei esker. Errotazio honek, janari-kiziez betetako
mukuzko kordoiak pasarazten ditu esofagotik urdailera. Hautezpen-zonan,
tamainaren arabera aukeratzen dira janari-kiziak: txikienak, gandorren zilio
bidez, liseri-guruinetara, eta handienak, ildo handi baten bidez, hestera doaz,
iraitzeko. Liseri-guruinetan liseriketa intrazelularra burutzen da (molusku
primitiboenetan); gaurko espezie gehienetan liseriketa estrazelularra gertatzen
da ere.Hestealuzea eta biribilkatua da, eta batez ere gorotz solidoak ekoizteko
egiten du lan.Uzkiabarrunbe palialaren atze-muturrean dago, mediodortsalki
kokatuta, hondakinak korronte exhalantearekin batera kanporatzen direlarik.
xxxxxxxxxxxxxxxxxxxx
Barrunbe zelomikoaedobarrunbe perikardikoaerlatiboki txikia da, alde
mediodortsalean kokatuta dagoelarik. Alde dortsaletikbihotzainguratzen du, eta
alde bentraletik heste-zati bat. Bihotzean pare batatze-aurikulaetaaurre-
bentrikulubakarra daude. Hodi eferenteen bidez, odola brankietatik aurikuletara
ailegatzen da, horietatik bentrikulura, eta azkenik bentrikulutik aortara, dena
aurrerantz. Aorta, odol-hodi txikiagoak eratuz, adarkatuz doa. Hodi horien
bidez, odola ehun-gunetarantz eta hemozelerantz doa, eta nefridioak eta
brankiak zeharkatu eta gero, bihotzera bueltatzen da. Gaurko moluskuetan oso
aldaketa handiak ikusten dira, eredu orokor honekiko konparatuz. E.b., txipiroi
eta olagarroetan, ornodunetan gertatzen den bezala, odola endotelioz estalita
dagoen hodi-sistema batetik doa. Antza denez, animalia horien odolak presio
altua eduki behar du ekintza-maila altuak mantentzeko. Bestetik, moluskuen
odolean, amebozitoak (batez ere bibalbioetan) eta hemozianina pigmentua
aurkitzen dira, azken hau gastropodo eta zefalopodoetan. Amebozito fagozitikoak
dira, eta antza liseriketan eta exkrezioan parte hartzen dute; gainera,
maskorrean hausturaren bat gertatzen denean, kaltzioa garraiatzen dute puntu
kalteturaino.

Exkreziorako organoak
metanefridiotubularrak dira (edogiltzurrunizenekoak). Gaurko moluskuetan bat
edo bi daude orokorrean: monoplakoforoetan 6-7 pare, nautiloideoetan pare bi,
beste gainontzeko guztietan pare bat (gastropodo eboluzionatuenetan bat galdu
egin da).Nefrostomabarrunbe perikardikora zabalduta dago,duktu
errenoperikardikobaten bidez, etanefridioporoabarrunbe palialera, orokorrean
uzkitik hurbil. Duktu errenoperikardikoa eta nefridioporoa metanefridioaren
mutur berean irekitzen direnez, metanefridioa zaku itsu baten itxurakoa da.
Zeloma perikardikoak odolaren ultrairagazketa jasotzen du, aurikulen hormetan
zehar. Gero fluitu perikardikoa, nefrostoma bidez, metanefridioaren alde
tubularrera doa. Leku horretan, alde batetik, odolaren hondakinen sekrezioa
gertatzen da, eta bestetik, birxurgapen selektiboa.

Nerbio-sistemari dagokiola,
nerbio-eraztun periesofagikoadaukagu, eta hortik atzerantznerbio-kordoi pare
biirteten dira, bentralki kokatuta daudenak. Lau nerbio-kordoi nagusi
daukatenez, moluskuaktetraneuruakdirela esaten da. Nerbio-kordoi pare
dortsalenak (errai-nerbioek) mantua eta errai-masa inerbatzen ditu, eta nerbio-
kordoi pare bentralenak (nerbio pedioek) oinaren muskuluak inerbatzen ditu.
Errai-nerbioen artean eta bai nerbio podioen artean ere zenbaitlotura
transbertsalegoten dira, eta horregatik moluskuen nerbio-sistema eskailera-
itxurakoa da.

Sentimen-organoei dagokiela, orokorrean
garroak, pare batbegi, oinean dagoenestatozistopare bat etaosfradioakdaude.
Osfradioak epitelio sentsorialaren guneak dira, brankiak eusten dituen mintz
bentralaren atze-bazterrean kokatuta daudelarik. Bakoitia edo bikoitia izaten
da osfradioa; kimiohartzailea da: ur-korrontea eta janariak dastatzeko
erabiltzen da.

Molusku hipotetikoa
gonokoristikoada eta pare bat gonada laterodortsal dauka. Gametoak heltzen
direnean, barrunbe zelomikora joaten dira, eta nefridio bidez kanporatzen
dira.Kanpo-ernalketaitsasoaren uretan burutzen da.Lakainketaespiralada.Zikloa
ez-zuzen primarioa(trokoforalarba).

Ia moluskuen klase guztietan, trokofora larba garatuagoa den
beliger larbabihurtzen da garapenean zehar. Honetan oina, maskorra eta beste
egitura batzuk ikus daitezke, eta oso karakteristikoa denbeloa, igeri egiteko
eta janaria harrapatzeko balio duena. Larba-fasea amaitu eta gero, larba
hondoratzen da, eta metamorfosia jasan ondoren, helduaren bizimodu bentikora
moldatzen da.

Moluskuen morfologia orokorra (gorputz-plana)

Moluskuak simetria bilateralekoak, protostomatuak eta zelomatuak dira, baina
zeloma, orokorrean, murriztuta dago bihotz, gonada, giltzurrunen atal batzuen
inguruan (barrunbe perikardikoa) eta, batzuetan, hestearen atal batzuen
inguruan (zeloma peribiszerala). Gorputzaren barrunbe nagusia hemozelea da,
zirkulazio-aparatu irekiaren altzoez osatua.

Orokorrean, gorputzean hiru atal beha daitezke: burua, oina eta zentralki
kontzentratutako errai-masa. Buruan egitura sentsorial desberdinak egon
daitezke, nagusiki begiak, estatozistoak eta garroak. Bibalbio eta
eskafopodoetan, bizimodu sesilaren kariaz, burua galdu egin da sekundarioki.

Gorputza zorro epidermiko kutikular batez estalita dago (mantua edo palioa).
Mantuak eskeleto kalkareoa jariatzen du. Eskeletoa, gorputz-horman murgilduta
dauden plaka txikiez osatuta egon daiteke, edo barne- edo kanpo-maskorra
bezala. Bentralki ba dago oin luze eta muskulutsua, hasiera batean superfizie
narrastailea aurkezten duena. Maskorrik gabeko gorputz-parte gehienek bezala,
oina epitelio glandular ziliatu batez estalia izaten da. Atze-aldean guruin
pedioa aurki daiteke. Lokomozioa zilio bidezkoa izaten da espezie txikerretan,
baina handiek uhin muskularrak garatu dituzte. Bestalde, oina oso aldakorra da
forma eta funtzioari dagokiela: lokomoziorako zola longitudinala izan daiteke;
aizkora-itxurakoa espezie industaileen kasuan; batzuetan guruin pedioaren
jariakina substratuari fixatzeko erabiltzen da (bisu delakoa); oinaren alboak
hedatu egin daitezke “hegatsak” sortuz igeriketarako; oinaren aurre-aldea
organo hatzitzaile bihur daiteke, zefalopodoen garroak adibidez; azkenik,
espezie sesiletan guztiz ezaba daiteke.

Errai-masa, tipikoki, dortsalki kokatuta dago, eta sarri askotan,
biribilkatuta. Bertan, liseri-kanalaren parterik handiena egoten da, hau da,
urdaila eta hestea, eta gainera gonadak, giltzurrunak eta bihotza. Errai-masa
eta oin-aldea mantuaren tolestura batez bereizita agertzen dira, zeinak aterpe
bat konfiguratzen baitu, alegia barrunbe paliala edo mantu-barrunbea. Barrunbe
palialean brankiak edo ktenidioak daude, eta bai osfradio izenaz ezagutzen
diren sentimen-organoak ere; bestetik, barrunbe palialera irekitzen dira uzkia,
nefridioak eta ugal aparatuaren duktuak. Kitoi eta lapetan, barrunbea
aurrerantz luzatu da, oinaren albo bietatik zenbait brankia garatu direlarik.
Bibalbioek, maskorrak mugatzen duen barrunbe palial handia dute, elikatzeko ere
erabiltzen dena. Zefalopodoetan, lokomozio-mekanismo garrantzitsu bihurtu da,
bertan arnasketa eta gorotzen egozketa buruturik. Horietatik kanpo, maiz
sifoiak eta sentimen-organoak ager daitezke. Halaberean, mantu-tolestura
desagertu egin daiteke sekundarioki (nudibrankioetan, e.b.), baina, kontrara
ere, hedatu egin daiteke maskorra osorik inguratuz.

****** Gorputz-pareta eta maskorra ******

Moluskuen gorputz-horma oso plastikoa da. Kanpoarekiko, hesi babeslea da
batetik eta kinada-hartzailea bestetik. Horietaz gainera, lokomozioaren
arduraduna da; honek muskulu-ehunaren garapena bultzatu du: luzatu egin daiteke
garroak osotzeko, edo tolestu mantua antolatzeko, edo usutu oina eratzeko.
Mantuak maskorra jariatzen du, eta igerian egiteko balio du zenbaitetan.

Gorputz-horman hiru geruza agertzen dira: kutikula, epidermia eta muskulatura.
Epidermiak zelula jariatzaileak garatzera jo du, eta bai kinada-hartzaileak eta
korronte-sortzaileak ekoiztera ere. Moluskuen epidermia zelula glandularrez
joria da, mukusa ekoizten dutenak, hau funtzio askotarako erabiltzen delarik:
janari-kiziak harrapatzeko, espezie lehortarretan gorputz-superfizieen
lurrinketa ekiditeko, eta oina lubrifikatzeko. Modu berean, maskorra eratuko
duten substantziak eta bisua (muskuiluak harkaitzetara itsasten dituen firuen
multzoa) ere, guruin epidermikoek jariatzen dituzte. Epidermiaren azpitik,
xafla basala aurkitzen da, eta azpitik ehun muskularraren hiru geruza: hasteko,
zirkularra, gero oblikuo edo diagonala, eta azkenik muskulatura longitudinala.
Geruza muskular hauen garapen-gradua aldakorra da klaseen arabera.
Moluskuen alde dortsala substantzia gogor batez estalia da: kaudofobeatu eta
solenogastreetan arantza kalkareozko kutikula; poliplakoforoetan zortzi plaka;
konkiferoetan maskorra (osoa zein kuskubitakoa). Maskorra hiru geruza nagusiez
osatuta egoten da: kanpo-aldetik periostrakoa, barneko ostrakoa deritzon geruza
prismatikoa eta hipostrakoa azpitik. Periostrakoa konkiolinaz (kutikulako
proteina) osatua izaten da orokorki, mantu-ertzeko geruza zelular batek sortzen
duelarik. Periostrakoak geruza kalkareoak babesten ditu ingurune azidoarekiko.
Ostrakoa prisma kalkareoez (kaltzita edo aragonito) osatutako geruza da;
prismak bertikalki paratuta egoten dira. Hipostrakoa, azkenik, mantuko
superfizie osoak jariatua da, alderik barnekoena nakarezkoa delarik. Epidermi
honetaraino ailegatzen diren gorputz estrainioak, zenbaitetan, nakarez
gaineztatzen dira perlak eratuz.

Gainera, muskuluak txertatzen direneko maskorreko puntuetan, kaltzifikazio-zona
bereziak agertzen dira. Puntu hauetan, animalia maskorrari itsatsita geratzen
da, eta gainontzeko zonetan geruza likido meharra egoten da. Maskorraren
morfologiari dagokiola, gastropodoena espirala da, bibalbioena kuskubitakoa eta
eskafopodoena hodi-itxurakoa. Bestetik, talde batzuetan inboluzionatu egin da:
bareak, olagarroak.

****** Liseri-aparatua eta elikadura ******

Molusku-espezien artean, elikabide desberdin bi aurki daitezke nagusiki:
harrapakaritza (makrofagia) eta herbiborismoa edo iragazketa (mikrofagia).


****** Moluskuen klaseen eratorpena ******

Filogeniaren aldetik gauzak edozein modutara gertatu arren, eta egungo molusku-
klaseak edozein itxurakoak izan arren, lehen deskribatutako molusku hipotetiko
horren plan orokorrean finkatu dira moluskuen arkitekturaren zutabeak. Eredu
horretatik, eratorpen morfologikoaren bidez, klaseak sortaraz daitezke oso
erraz.

a/ GASTROPODOETARANZKO MORFOLOGIA-ALDAKETAK

Gastropodoak, alde batetik, kontserbatzaile samarrak izan dira, zeren substratu
gogorretako bizimodu alatzailea gorde egin baitute.
Baina, morfologiari dagokiola, zenbait aldaketa drastiko jasan dituzte.

   1. Molusku hipotetikoaren oina luzatu egin da, lokomozioa hobatuz.

   1. Molusku hipotetikoa loditu egin da: errai-masak garrantzia irabazi du.

   1. Tortsioa gertatu da: errai-masak aurre-atze ardatzarekiko 180º-tako bira
      egin du erloju-orratzen zentzuaren kontra. Horrela, barrunbe paliala
      buruaren gainean geratu da. Hau da, animaliaren erlazio espazialak guztiz
      alderantzizkatuak izan dira batetik, eta bestetik, barrunbe palialean
      gorotzak eta hondakin nitrogenatuak aho gainean askatuko dira. Guzti
      honek izugarrizko arazoak ekarri dizkio animaliari, eta antza, horregatik
      gastropodoen eboluzioan zehar destortsioranzko joera beha daiteke.
      Edozein kasutan, tortsioa gastropodoen ontogenian garbiro beha daiteke,
      eta bestetik tortsiobako gastropodo guztiak suntsitu dira. Hau da, nahiz
      eta arazoak ekarri, tortsioak abantailaren bat eduki behar izan du, zeren
      positiboki hautatua izan baita eboluzioan zehar.

Hainbat hipotesi plazaratu dira tortsioaren agerpena azaltzeko, denak
tortsioaren signifikazio biologikoaren inguruan eraikita:

Autore batzuen ustez, abantailak larbak jasotzen ditu: tortsioa gertatu eta
gero, beliger larbaren beloa maskor barnean gorde daiteke, eta ondorioz,
edozein harrapakariren aurrean, larba hondoratu egingo da. Baina ba dago
argudiorik horren kontra: a/ nerbio bidez kontrola daiteke igeriketa; b/ beste
klaseek, zergatik ez dute tortsioa garatu?; c/ guztiz plastikoa den barrunbea
handitu zitekeen, tortsioa baino konponketa errezagoa izanik.

Beste zenbait hipotesiren arabera, beligerrak pairaturiko tortsioak helduari
ekarriko dio abantaila: a/ maskor koniko luzea, buru gainean biribilkatu zen
enbarazu gutxiago egiteko, baina, hala ere, arazoa konpontzeke zegoen; tortsioa
eginez atze-aldera pasatuko da, atoian bezala eramango duelarik (hipotesi honen
arabera, biribilkapena tortsioa baino goiztiarragoa da). b/ tortsioaren bidez,
burua defenda daiteke, barrunbe palialean gordeta. c/ tortsioz, barrunbe
paliala aurre-aldean kokatu da, honela, ktenidioek, gastropodoen abiadak
sorturiko korronteak hustira ditzakete arnasketarako (alabaina, lortutako
abiadurak oso txikiak dira).

Edozein kasutan, abantail garrantzitsuagoak kodetzen dituen gene-multzoren
baten efektu pleiotropikoa besterik ez da izango, agian.

   1. Errai-masa eta maskorraren biribilkapena. Ez dago argi filogenian zehar
      zer gertatu zen lehenago, tortsioa ala biribilkapena, eta ez bata eta
      bestea harremandurik dauden ere. Garapen enbrionarioan tortsioa oso goiz
      burutzen da; modu berean, fosil oso zaharrak izan arren ere,
      biribilkatuak izan daitezke.

Morfologiari dagokiola, biribilkapena bigarren puntuaren muturra izango
litzateke; hau da, errai-masak eta maskorrak oso altuera handia irabazi
dutenez, mekanikoki erosoago eta erabilgarriago litzateke multzo hori mugatzea
nolabait, lortuko den animalia orekatuagoa baita. Biribilkapenaren ondorioz,
molusku planospiralak agertuko dira. Geroago maskor helikoidalak garatuko dira,
maskorraren simetria galduz baina oreka mekanikoa hobatuz. Maskorra alderatu
egingo da albo baterantz, eta bestetik, osagai muskularra usutu egingo da,
multzoa egonkorra izan dadin.

Aldaketa morfologiko guzti hauek sekundarioki galdu egin daitezke, talde
batzuetan gertatu den bezala. Izatez, oinarrizko gastropodo-eredua lortu eta
gero, edo bitartean, txoko ekologiko berriak kolonizatu dira (planktona, ur
geza, lurra,...) eta elikatzeko iturri berriak aurkitu (saprofagia, iragazketa,
harrapakaritza,...). Azken batean, kladogenesia biztu egin da (molusku guztien
hiru laurdenak gastropodo dira), eta honekin batera, forma-aniztasuna
deskateatu.

b/ BIBALBIOETARANTZ DOAN LERROA

   1. Hasteko, substratu bigunetaranzko jauzia dago, hau da, ingurune-aldaketa
      batez azal daiteke bibalbioen itxura berria. Substratu berrian, zapaldura
      bilaterala jasan dute ehortzeko eta honela defendatzeko, zeren,
      substratua biguna denez, ezin baitute maskorra zoluaren kontra tinkatu.
      Hau da, animaliaren soslaia (profila) zenbat eta meheago izan, errezago
      ehortziko da substratuan. Horren kariaz, oina aizkora-antzekoa egingo da.

   1. Zapaldura-planoan ahoa altxatu egingo da, eta hortaz, elikadura-mota
      aldatu beharrean aurkituko dira. Hori dela eta, aho inguruan palpoak
      garatuko dira eta erradula galduko: alatzaile izatetik mikroiragazle
      bihurtuko dira, arnasketaz arduratzen ziren ktenidioak zeregin berri
      honetara moldaturik.

   1. Lehen puntuko zapaldura bilateralaren ondorioz, maskorra kusku bitan
      zatikatuko da, kuskuak bata bestearen kontra itxi egin daitezkeelarik,
      e.b. defentsa gehiago lortzeko. Maskor kuskubitako honek aldarazpen
      berriak ekarriko ditu aldean: kusku bien arteko giltzadura, kuskuen
      irekidura eta itxipenerako muskulatura aproposa, mantuaren
      erregionalizazioa maskorra jariatzeko, etab.

   1. Substratu bigunetarako aldaketan, bibalbio izango diren moluskuak sesil
      bihurtu ziren bizimoduz (iragaziko den ura garbia izan dadin) eta, noski,
      zefalizazioa ezabatu egin zitzaien erabat. Aipaturiko eraldaketa
      morfologikoen ostean, bibalbio tipikoa dugu jadanik. Noski, lortutako
      eredu honen gainetik beste aldaketa sekundario asko egon daitezke, e.b.,
      espezie gehienetan mantuaren lobolu biek fusionatzera jo dutela beha
      daiteke garbiro, sifoiak-eta eratu direlarik.


c/ ESKAFOPODO IZATERA AILEGATZEKO, ondoko pausoak bide dira nahikoa
morfologikoki:

   1. Eskafopodoen aitzindariak ziren molusku-arbasoek substratu bigunetara jo
      zuten, bibalbioek bezala (eta gainera, eskafopodoak bibalbioetatik
      eratorriak dira filogenetikoki seguraski). Bibalbioetan bezala, zapaldura
      lateralak egongo ziren, baina beste fenomeno desberdin bat nagusitu zen:
      arbasoaren mantua alde bietatik luzatu zen, berarekin batera berak
      jariatutako maskorra handitu zelarik.

   1. Mantu-ertz biek behe-aldetik fusionatuko ziren momentu batean, hau da,
      oina barruan estalita zegoela, hodi-egitura garaturik. Mantu-ertzek
      jariatutako maskorra ere haziz joango zen, eta azkenik, fusionatu,
      eskafopodoen ohizko maskor tubularra ekoitzirik. Garo, noski, gorputza
      maskor-eredu berrira moldatuz joan zen.

d/ ZEFALOPODOETARAKO BIDEA ere, ingurune-aldaketaz azal daiteke:

   1. Hasteko, animaliok flotatzaile egin ziren, eta egoera garatuago batean
      igerilari. Honetarako, maskorra luzatu eta trenkadatu egin zen. Hau da,
      itxura konikoa lortu zuen, barrutik gasez betetako gelauneak zeudelarik.
      Egia esateko, hasiera batean, flotatzaile baino gehiago saltatzaileak
      ziren, ur sakonetako kolonizazioa lortu zutelarik.

   1. Maskorraren forma-aldaketarekin, gorputza ere eraldatu da, batetik
      antolakuntza berria, eta bestetik egitura berriak garatuz. Oinak, sifoi
      bentrala (inbutua) gauzatu du, barrunbe palialeko ura presio handiz
      botatzeko. Halaber, burutik eratorri dira garroak. Antolakuntzari
      dagokiola, berriztapenik nabarmenena burua eta barrunbe paliala ardatz
      dortsobentralean kokatuta egotea dateke.

   1. Aurreko aldaketekin, posiblea da flotatzailea izatetik igerilari izatera
      igarotzea. Hasieran, substratuari atxekitzeko erabiltzen ziren garroak
      (maskorraren eraginez ez flotatzeko), gerora harrapakaritzan guztiz
      baliagarri izango dira, hau da, mikrofagiatik makrofagiara aldatu dira,
      kopadurak eta mokoa garatu dituztelarik.

   1. Igerian egiteko maskor flotatzailea enbarazua denez, lehenago
      biribilkatzera joko da, eta geroago barneratzera. Edozein modutara,
      galeraranzko bidean barrena, eta, izan ere, zefalopodo aurreratuek
      ezabatu egin dute guztiz.

e/ APLAKOFOROAK AZALTZEKO ORDUAN, irudikaturiko arbasoa modernoegia litzateke
agian, zeren, aplakoforoek ez baitute maskorrik, gorputz-azal osoan zehar
barreiaturiko espikulak baizik. Egia esan, dituzten molusku-ezaugarri bakarrak
aho-barrunbe barneko erradula xumea eta atzeko barrunbe palial errudimentarioa
dira soilik.

Hori dela eta, SALVINI-PLAWENek, jadanik klasikoa den molusku-arbasoaz gainera,
aitzindari turbelariomorfoetatik eratorritako arkimoluskua proposatu du, zeina
bermiformea baita, zola muskulutsukoa eta maskorrik gabekoa, beste zenbait
ezaugarriren artean.

Arkimolusku horren ezaugarriak ondokoak lirateke:

a/ Gorputz-superfizie dortsala, hau da, mantua, kitinazko kutikula batez
estalita zegoen, lateralki organo lokomotorea inguratuz. Gainazal kitinoso
horretan arantza aragonitikoak zeuden, zelula singularizatuek ekoitziak. Ez
zegoen, beraz, maskorrik.

b/ Superfizie bentral mukoziliarra, hau da, irristakorra. Berau nerbio bentral
eta zerebralez inerbatua zen, eta aho-irekiunearen aldea ere besarkatzen zuen.

c/ Gorputzeko atze-aldean ildo lateroterminal bik, mantu eta zola
irristakorraren artean, barrunbe paliala limitatzen zuten. Barrunbe palialean,
ktenidio sinpleen pareaz gainera, guruin-epitelio ugaria eta zenbait sistemaren
irekiuneak zeuden.

d/ Muskulatura dortsobentrala zuen, alde bakoitzetik binaka taldekatuta zeuden
muskulu-xingolak erakutsirik.

e/ Nerbio-kordoi medular bikoitiak, lateral eta bentralak, zentru zerebral
bikoiti batekin konektatuak zeuzkan. Aho-eraztun sinple bat zegoen, eta mantuko
ertzaren atze-erdian organo kimiosentsore bikoiti terminala, baina
fotorrezeptorerik gabekoa zen.

f/ Liseri-hodia zuzena zen, aurre-aldean erradula-aparatuaz eta guruin
bikoitiaz hornitua, eta atzerago gorpuztua, eta muskulatura dortsobentral
serialaren ondorioz, bentrolateralki gelaunetua.

g/ Zirkulazio-aparatua irekia zen, altzo posterodortsal bat inkludituz, zeina
perikardio batez eta bihotzaz eratua baitzen. Bihotzak portzio pultsatila
(bentrikulua) eta atrio bikoitia (aurikula biak) zeuzkan, azken hauek
ktenidioekin zuzenki konektatuta zeudelarik.

h/ Modu erabat espekulatiboan, esan daiteke perikardioa mesoteliala zela eta
berorretatik perikardioduktu exkretatzaile bi ateratzen zirela.

i/ Gonada gonokoristiko bi zeuden, kokapen dortsalekoak, zeintzuak gonoduktu
propioetan zehar isurtzen baitziren, ernalkuntza askea izanik.

j/ Garapena ez-zuzena zen, perikalima larba trokoforoideo lezitotrofoaren
bidez. Larba, metatroka, ozelo, protonefridio eta zeloma errudimentarioz
hornituta zegoen.

k/ Bizimodua epibentikoa zen, itsasertz sakonetako narrastailea, elikaduraz
karniboroa izanik arkimoluskua.

SALVINI-PLAWENen ustez, lerro desberdin bitatik zehar sortuak lirateke
aplakoforoak, eta poliplakoforoak hirugarren bide bat segituta agertu
ziratekeen: espikulen fusioz plaka dortsalak eratuz. Geroago, monoplakoforoak
itxuratu omen ziren eta hauetatik eratorriak lirateke molusku-talde nagusiak.

Hala ere, ba dago beste interpretazio posible bat: aplakoforoak primitiboak
beharrean aberranteak direla, eta beraz, molusku-arbasoaren endakapenez sortuak
lirateke.





Monoplacophoa klasea

Batez ere Paleozoikokoa da; izan ere, monoplakoforoak espezimen fosil modura
ezagutu dira luzaroan, eta orain gutxi arte suntsituta zeudela uste zen. Hala
ere, 1952. urtean Neopilina generoko espezie bat aurkitu zen, eta geroago beste
espezie batzuk. Totalean 11 espezie bizi deskribatu dira, 3 generotan
sailkatuta daudelarik. Itsasoko ur sakonetako substratuak populatzen dituzte.


Moluskuen filogenia

Molusku-arbasoari ebaketa transbertsala emanez, parterik handiena muskuluz
okupaturik ikusiko genuke, eta goi-aldean, barrunbe errenogonadalperikardikoa
guztiz kikildurik. Izan ere, muskuluaren hazkuntzak multzo osoa gorantz
bultzatu zukeen, parakuntza hori lortu arte. Anelidoen morfologian hasita
marraz daiteke moluskua, beraz. Eskema honetan, bestetik, zelula kutikula-
jariatzaileak alde dortsalean kokatuko ziren lehenik, maskorra, azkenean,
soilik mantuko zelulek jariatu zuketelarik. Hau da, morfologikoki zelomaren
obliterazio batez azal liteke anelidoetatiko moluskuranzko urratsa, bidean
erradula, burua, mantua eta mantu-barrunbea, ktenidio eta maskorra eskuratuz.
Dena den, ba dirudi filogenia ados ez dagoena aurreko ikuspegi honekin, egungo
autore gehienek aitzindari turbelariomorfoa hobesten baitute moluskuetarako.
Egiatan, teorikoki zaila da anelidoen metameria ezabatzea moluskua lortzeko.
Jakina, beti bezala, opzio filogenetiko bi horien artean hautatzeak, ondorio
desberdinetara eramango gaitu, zeintzuak honela laburbil baitlitezke:







a/ platihelminteak  anelidoak  artropodoak

moluskuak (animalia protozelomatuak, beraz)

b/ platihelminteak  anelidoak  artropodoak

moluskuak (animalia zelomatu pseudometamerikoak, beraz)

c/ platihelminteak  anelidoak  artropodoak

moluskuak (animalia zelomatu sekundarioki ametamerikoak)



Moluskuen jatorriari buruzko oso hedaturiko iritzi baten arabera, moluskuak
anelidoetatik eratorriak lirateke. Lehen moluskuek Prekanbrikoan agertu behar
izan zuten, zeren, moluskutzat jo diren fosilak Kanbrikoko hastapenetako
estratuetan aurkitu baitira. Joan den mendeko amaieran proposatu zen ideia
hori: anelidoek sortu zituzten moluskuak, eta horren frogatzat, zenbait
organoren errepikazioa aipatu zen. Halaber, ahaztu ezinekoak dira talde bien
lakainketa eta garapen goiztiarrek (trokoforek) erakusten duten antzekotasuna.
Modu horretara, GARSTANGek (1928) moluskuak anelidoen trokoforatik neoteniaz
eboluzionatu zirela proposatu zuen; textu-inguru honetan, JOHANSSONen (1952)
arabera, metamerismoaren galeraren azalpen funtzionala alde intertidaleko
substratu gogorrerako moldapenean zetzan. Gorago aipatu
denez,Neopilinamonoplakoforoaren eriteitzeak irmotu zuen moluskuen filogeniazko
ikuspuntu hau.

Hala ere, hipotesi anelidiarraren kontrako abotsak ugari izan dira, eta behin
eta berriro azpimarratu dituzte hipotesi honen ahuldadeak: a/ talde bietako
lakainketen arteko desberdintasunak; batez ere, moluskuen larbek segmentazio-
arrastorik ez erakustea; b/Neopilinaezin kontsideratzea moluskuen filogeniako
abiapuntutzat, baizik eta, moluskuen garatuenen talde primitibotzat; c/
moluskuen errepikazioak metamerismoaren endakapenez agertuak bailiren
interpretatzea, etab.

Honela izanik, hipotesi anelidiarra ordezteko, zizare lauak hobatsi ziren, eta
gaur egun arbaso turbelariomorfoaren hipotesia bide da gailendu dena,
kontsentsu zabal baten barruan. Oso eztabaidagarria da aitzindari horren
izaera, baina, antza denez, gorputzeko egituren errepikazioren bat zeukakeen;
ziur aski, aitzindari horren albo-adar gisara garatu ziren turbelarioak.
Alabaina, atoan egiten dugu topo arazo berri batekin: arbaso turbelariomorfo
hipotetiko horretatik, moluskuak eta anelidoak independenteki abarkatu ziren,
ala, ostera, batera eboluzionatu al ziren?

VAGVOLGYIren ustez (1967), molusku eta anelidoek batera urratu zuten bidea;
antzekotasun enbriologikoek dioskutenez, baina, elkarretik aldendu ziren
anelidoek metamerismoa lortu aurretik, eta moluskua definitzen duten
ezaugarriak agertu aurretik, hala nola, maskorra, mantua, barrube paliala,
erradula eta ktenidioa. Hau da, arbasoaren errepikazio seriala irmotuz zihoan
anelidoen kasuan, metamerismoa garatu zelarik bizimodu industailerako moldapena
bailitzen; moluskuetan, aitzitik, murriztera jo zuen. Orobat, autore honen
iritziz, talde bietako zeloma independenteki eskuratu zen phylum bietan.

Moluskuetako barne-filogeniari dagokiola, zenbair eredu desberdin proposatu
dira, oso sailkapen desberdinak ondorioztaturik: STASEK (1972), RUNNEGAR &
POJETA (1974), YOCHELSON (1978), SALVINI-PLAWEN (1981), HAAS (1982).

Lehen moluskua, itxuraz bermiformea izan zena, gorago deskribatu dugun
arkimoluskuari zegokiokeen, edo, behintzat, oso antzekoa izan zitekeen. Gaur
egungo moluskuen artean, eredu primitibo hori kaudofobeatuekiko dago hurbilen,
nahiz eta talde horretako kideak industaileak diren, oina guztiz murriztuta
dutelarik.Solenogastreek erradula eta brankiak galdu dituzte, eta oina, ildo
bentral baten itxuraz agertzen da. Talde biok, ziur aski, arbasotik eratorriak
dira maskor trinkoaren garapenaren aurretik, eta bai, burua, oin bentral
muskularizatua eta errai-masa dortsala agertu baino lehen. Dirudienez,
poliplakoforoak ere goiz abarkatu ziren leinu nagusi horretatik, autore batzuen
ustez beligerra ohizko larba modura ezarri aurretik.

Antza denez, monoplakoforo promitiboek sortarazi zituzten goi-moluskuen
klaseak, Neopilina monoplakoforo eboluzionatu estasigenetikotzat jo
daitekeelarik. Monoplakoforo fosilen maskorrek antzekotasun azpimarragarria
dute gastropodo primitiboen maskorrekin; nolanahi ere, zenbait ikerlarik
polifiletikotzat jotzen dituzte gastropodoak, hau da, monoplakoforoetatik
independenteki eratorririko taldetatik sortuak bailiren. Orobat, monoplakoforo
primitiboetatik abiatuta zirriborratu ziren eskafopodoak, bibalbioak eta
zefalopodoak, aboluzioaren faktore deskateatzailea habitat eta bizimoduaren
aldaketa datekeelarik.









Foronidoak, brakiopodoak eta briozooak.


Badaude hiru phylum –Phoronida, Brachiopoda eta Bryozoa edo Ectoprocta-
lofoforoizeneko garro ziliatuen koroa aurkeztearren bereizten direnak.
Lofoforoa iragazketaz dago espezializatuta batez ere.

Begi bistaz ematen du hiru talde horien animaliek ez dutela gauza askorik
amankomunean, baina, egia esan, ezaugarri garrantzitsu batzuk konpartitzen
dituzte. Zelomatuak izanda, guztiak sesilak dira, nahiz eta larbak bizimodu
askekoak izan; bestetik, ez daukate ondo definituriko bururik. Guztietan
gorputza trimerikoa da, hiru eskualdetan zatikatuta dagoelarik: aurreko
prosoma, erdiko mesosoma eta atzeko metasoma. Kasu gehienetan, behintzat
garapenaren faseren batean, aipatutako alde bakoitzak barrunbe zelomiko bat
(edo pare bat) edukitzen du: protozelea, mesozelea eta metazelea hurrenez
hurren.
Protozelea existitzen denean, barrunbe bat eratzen du aho gaineko tolestura
baten barruan,epistomaizenekoa. Lofoforatu guztiek U-itxurako liseri-aparatua
aurkezten dute, uzkia ahotik oso hurbil dagoelarik baina lofoforotik at;
badaukate ere ugal aparatu sinplea, sarritan iragankorra. Guztiok estalki
babestaileak jariatzen dituzte (tutuak, kutxatilak, maskorrak).

Nahiz eta ezaugarri guzti hauek lofoforatuen arteko antzekotasunak erakutsi,
bat bera ere ez da guztien bereizgarrik. Izatez, aipatutako ezaugarri gehienak
bizimodu sesilarekin egon daitezke erlazionatuta, eta beraz konbergentzia
adaptatiboak izan daitezke. Ezaugarri amankomun garrantzitsuena lofoforoa da:
tentakulu ziliodunen multzoa da, gorputz-hormaren tolestura batetik sortzen
dena, eta ahoa inguratzen duena baina ez uzkia. Lofoforoak zelomaren luzakin
bat (mesozelearena hain zuzen) dauka, eta tentakuluen pareta ziliodun finak ez
dira gai soilik elikadurarako, baizik-eta kanpoko ur eta likido zelomikoaren
arteko gas-elkartrukerako aritzen direla. Lofoforoa zabal daiteke animalia
elikatzen ari denean edo uzkur edo atzera daiteke babestuta egoteko.

Briozoo dultzikola gutxi batzuk kenduta, lofoforatuak itsastarrak dira. Guztiok
bentikoak izanik, jariatzen dituzten tutuetan (foronidoak), maskor edo
kutxatiletan bizi dira. Foronidoen barruan, bi generotako 15 espezie besterik
ez dira sailkatu, zizare bakarti edo gregarioak direlarik. Briozooetan 4.500
espezie kolonial sartuta daude gutxi gorabehera. Azkenik, brakiopodoen taldeak
335 espezie bizi besarkatzen ditu gutxi gorabehera, baina 12.000 espezie fosil
deskribatu dira.

Badirudi lofoforatuak protostomatu eta deuterostomatuen lerroen abiapuntutik
hurbil daudela, eta hori dela-eta, ezugarrien nahasketa aurkezten dute,
protostomatuenak zein deuterostomatuenak. Alde batetik, trimerikoak dira,
lakainketa erradiala dute, zeloma enterozelikoa (brakiopodoetan) eta
blastoporotik uzkia sor daiteke (brakiopodo batzuetan). Baina, bestetik, larba
batzuetan protonefridioak agertzen dira (foronidoetan) eta ahoa blastoporotik
sortzen da (foronido eta briozooetan).

Aurkitu ziren lehenengo lofoforatuak briozooak izan ziren, XVI. mendean.
Salbuespeen gutxi batzuk kenduta, lehenengo zoologoek landaretzat jo zituzten,
eta “zoofitoen” taldean sailkatu. Animaliak zirela XVIII. mendean onartu zen;
hala ere, lanik ezagunenetan (Linnaeus, Cuvier) zoofitoen taldean agertzen
ziren, knidarioekin batera. De Blainvillek (1820) briozoen liseri-aparatu osoa
deskribatu zuen, eta berorretan oinarrituz knidarioetatik aldendu zituen. Garai
horetantxe entoproktoak deskribatzen hasi ziren, eta lan gehienetan briozooekin
batera sailkatuta zeuden. Brakiopodo fosilak XVII. mendean ezagutu ziren, eta
XIX. mende arte moluskuekin batera sailkatu ziren. Azkenik, foronidoetarako
lehenengo aipamenak fase larbarioei dagozkie, nahiz eta aurkitzaileak animalia
helduak zirela pentsatu (Müller, 1846, 1847). Dena den, mende horretantxe jakin
izan zen foronido horiek larbak zirela, zeren-eta, foronido helduak aurkituta,
laster erlazionatu baitziren larbak eta helduak.

Nolanahi ere, XIX. mende amaieran hasi ziren ezagutzen foronido, brakiopodo eta
briozooen arteko erlazioak; izatez, Hatschekek (1888)
Tentaculataizeneko phyluma proposatu zuen hiru taldeok besarkatzeko, eta
bakoitzari klase kategoria esleitu zion. Hymanek (1959), hala ere, phylum
desberdintzat hartzea proposatu zuen, eta ideia hori izan da onartuena gaur
arte. Hala eta guztiz, egungo aditu batzuek berriro proposatu dute hiru talde
horiek phylum edo superphylum bakar baten barruan sailkatzea.


****** Lofoforatuen gorputz-plana ******

Nahiz eta lofoforatuen kanpo-morfologia askotarikoa izan, badaukate oinarrizko
batasuna. Edozein lerro monofiletiko bateko eraniztasunak, handia edo txikia
izanda ere, oinarrizko gai baten gainean gertatu diren aldaketa ebolutiboak
isladatzen ditu, oinarrizko gai hori gorputz-plana delarik. Gai orokorra,
deuterostomatuen artean, lerroa definitzen duten ontogeniaren ezaugarri batzuk
dira, zeintzuen ondorioz, zeloma tripartitoa duen gorputz trimerikoa sortzen
baita. Gorputz-plan horren gaineanlofoforoaeransten badugu, deuterostomatuen
barruko lofoforatuen lerroa lortuko dugu. Sinapomorfia honi zenbait ezaugarri
amankomun elkartzen badizkiogu, orduan lofoforatuen gorputz-plana agertzen
hasten da, zeina, konbergentziaz azaldu beharrean, arbaso amankomun batetik
eratorria bailitzateke.

Lofoforatu guztiak bizimodu bentikorako eta iragazketazko elikadurarako
moldatuta daude, azken hori lofoforoaren zeregin primarioa delarik. Gorputzeko
aurre-aldea, hots, prosoma,
epistomaizeneko ezpain-itxurako egitura batera murriztuta dago (batzuetan galdu
egin da); murrizketa hori erlazionatu egin behar da, alde batetik, buruaren
ezabaketa osoarekin, bestetik lofoforoa sortu duen mesosomaren garapenarekin,
eta azkenik, animalia sesil hauen bizimodu inaktiboarekin. Deuterostomatu
gehienetan gertatzen den legez, metasomak lojatzen ditu errai gehienak. U-
itxurako liseri-aparatua, dudarik gabe, guztiz abantailosoa da, tutu, kutxatila
edo maskorretan bizi diren animalientzat; izan ere, ez baitituzte bizilekuak
zikintzen. Lofoforatuetan, ezaugarri horrek egozten du gorotzen metaketaren
arazoa.

Foronidoetan ikusten dira argiro aipatutako ezaugarriak, baina, bestetik,
mantendu egin dute arbasoaren zizare-itxura. Briozooek ugalketa asexuala,
kolonialismoa eta miniaturizazioa garatu dituzte. Azken honekin, tamaina
handiak dakartzan barne-garraioaren arazoak minimizatu dituzte, eta zirkulazio-
eta eskrezio-aparatuak galdu dituzte. Brakiopodoetan, gorputza eta lofoforoa
babesten dituzten maskor kuskubikoak garatu dira. Horrela izanik, lofoforoa
agerian eduki beharrean, foronido eta briozooetan gertatzen den legez,
brakiopodoek ura erakartzen dute mantu-barrunberaino iragazketarako, molusku
bibalbioek egiten dutenaren antzera. Substratu bentikoetan bizi diren animalia
sesilek dituzten atal bigunak, potentzialki, oso bulneragarriak dira
harrapakariekiko; beraz, brakiopodoetako maskorraren abantaila selektiboa argi
dago. Foronidoek hodi barruan babestu ahal dute gorputza; nolabaiteko
mugikortasuna dute beraz. Briozooak guztiz ainguratuta daude kutxatila barruan,
baina lofoforoa uzkurtu eta kanporatu ahal dute, muskuluen parakera bereziaz
eta mekanismo hidrauliko batzuen ondorioz.


Phoronida phyluma

   1. Lofoforatu trimerikoak, enterozeliko aldaraztuak, bermiformeak (5-25 cm-
      ko luzera).
   2. Gorputzean hiru atal bereizten dira, bakoitzean asoziaturiko zeloma
      dagoelarik: ezpain-itxurakoepistoma(prosoma),lofoforoadaramanmesosomaeta
      enbor luzatua (metasoma).
   3. U-itxurako liseri-aparatua; uzkia ahotik hurbil dago.
   4. Metasoman metanefridio-pare bat (larbetan protonefridioak).
   5. Zirkulazio-aparatu itxia; hemoglobina odol-zeluletan.
   6. Nerbio-sistema epidermi azpian, epidermi eta xafla basalaren artean.
   7. Gonokoristiko ala hermafroditiko simultaneoak (gehienak); bizi-zikloak
      mistoak edo ez-zuzenak.Aktinotrokaizeneko larba planktonikoa izatekotan.
      Gametoak zelomara askatzen dira eta gero kanpora nefridioporoetatik;
      kanpo- edo barne-ernalketa. Arautzak inkuba daitezke lofoforoan. Ugalketa
      asexuala gerta daiteke, fisio transbertso edo zihilketaz.
   8. Animalia itsastar bentonikoak dira, hodiak eratzen dituztenak.
   9. Lakainketa erradiala eta garapen indeterminatua.Ahoa blastoporotik
      sortzen da.


Bryozoa phyluma (edo Ectoprocta)(gr.ecto, kanpo;procta, uzkia)

   1. Lofoforatu trimeriko (edo bimeriko), zelomatu eta kolonialak (zooide
      bakoitzak, 0.5 mm-ko luzera gutxi gorabehera).
   2. Espezie gehienak epistoma eta protozeleaz peituak (soilik espezie
      dultzikolek kontserbatzen dituzte).
   3. Txikia den mesosoman lofoforoa dago, zirkularra edo U-itxurakoa dena.
      Metasoma luzea, zaku-itxurakoa.
   4. U-itxurako liseri-aparatua; uzkia aho alboan.
   5. Zirkulazio- eta eskrezio-aparatuez peituak.
   6. Nerbio-sistema aho eta uzkiaren arteko gngoil batez osatua, eta
      berorretatik eraztun zirkunfaringeoa eta nerbio batzuk sortzen dira.
   7. Koloniak gemazioz sortzen dira,antzestrulaizeneko ale fundatzaile batetik
      abiatuta; sarritan zooideak polimorfikoak izaten dira.Kolonia bakoitzean,
      zooide gutxi batzuetatik milioi bateraino egon daitezke.
   8. Zooideak gonokoristikoak dira orokorrean, baina kolonia bakoitzean sexu
      biak agertzen dira (koloniak hermafroditiko protandrikoak). Gametoak
      metazelera askatzen dira eta lofoforoarekin erlazionatuta dauden
      zelomoporoen bidez kanporatzen.
   9. Gehienek garapen mistoa dute, orokorrean ez-zuzena.
  10. Habitat itsastar edo dultzikoletako animalia sesilak. Superfizie guztiak
      ustiatzen dituzte: maskorrak, harkaitzak, algak, itsasontzien kroskoak...
  11. Lakainketa erradiala eta garapena determinatua.


Brachiopoda phyluma(gr.brachium, besoa;poda, oina)

   1. Lofoforatu zelomatu timerikoak, baina trimerismoa “ilunduta” agertzen da
      gorputz-forma dela-eta.
   2. Gorputza maskor kuskubiko baten barruan dago; kuskuak bata dortsalki eta
      bestea bentralki orientatuta daude.
   3. Orokorrean, substratuarekiko lotura zurtoin baten bidez gertatzen da.
   4. Kuskuak mantuaren lobuluek jariatzen dituzte, zeintzuak gorputz-hormaren
      kanporanzko hazkundeaz sortzen baitira, eta urez beteriko mantu-barrunbea
      itxuratzen baitute.
   5. Badagoepistomarik, baina bere besikula zelomikoa (protozelea) existitu
      egin daiteke ala ez.
   6. Lofoforoa zirkularra edo espirala izaten da, eta barne-euskarri
      eskeletiko bat eduki dezake.
   7. Liseri-aparatua U-itxurakoa; batzuetan ez dago uzkirik.
   8. Metanefridio-pare bat edo bi.
   9. Zirkulazio-aparatua murriztua eta irekia; bihotz kizkurbera aurkezten du.
  10. Gehienak gonokoristikoak; gametoak nefridioporoetatik kanporatuak. Bizi-
      zikloak mistoak edo ez-zuzenak. Gehienetan kanpo-ernalketa; espezie
      batzuek gazteak inkubatzen dituzte.
  11. Bakartiak, bentikoak eta itsastarrak.
  12. Lakainketa erradiala, enterozelikoak. Blastoporoa itxi egiten da, baina
      ez dago argi ahoarekin erlazionatuta dagoen ala ez.



Deuterostomatuetarako sarrera. Ketognatuen aipamena.


Animalia erreinuaren lerro nagusi bitik, bata deuterostomatuena da, bere lerro-
kideak zelomatu enterozelikoak direlarik. Adituen arabera, 4-7 phylum daude
sailkatuta talde honetan: ekinodermatu, ketognatu, hemikordatu eta kordatuena,
gehi foronido, brakiopodo eta briozooena. Deuterostomatu guztiek, printzipioz,
garapen enbrionario amankomuna aurkezten dute: uzkia blastoporotik garatzen da
(ziklorrafia); zeloma arkenteronaren ebaginazio batetik sortzen da
(enterozeloma); lakainketa erradiala da (ezaugarri primitibo baten
erretentzioa); garapena indeterminatua da; azkenik, mesodermoa poltsa
enterozelikoetatik garatzen da (endodermotik edo endodermoarekin batera). Hau
guzti hau dela-eta, aipatutako phylum horien animaliak, antza arbaso amankomun
batetik sortu ziren.

Ziurraski, lehenengo deuterostomatuek zeloma tripartitoa zeukaten, zizare-
itxurako animalia bilateral industaileak bide ziren, eta halaber larba
igerilariak ekoizten bide zituzten. Enborrean dagoen zelomaren zati nagusia,
hots, metazelea, indusketa peristaltikoan arituko zen, gainerako atalek
(protozele eta mesozeleak) modifikazio desberdinak pairatu zituztelarik talde
desberdinetan. Orokorrean, deuterostomatuen talde bakoitzak bizimodu industaile
antzestrala abandonatu du, hainbat estrategia desberdin garatu dituelarik
bizimodu desberdinetara moldatzeko.

Horrela, ekinodermatuetan, mesozelearen atal batzuetatik ur-sistema garatu zen;
ezaugarri hori gehi duten endoskeleto berezia, eta gehi simetria pentarradial
sekundarioa, habitat epibentikoen ustiaketarekin erlazionatu behar dira.

Talde lofoforatuetan (brakiopodo, foronido eta briozooetan), mesosoma eta
mesozelea garatu ziren lofoforoa ekoizteko, zeina oso egitura aproposa baita
esekidurazko kiziez elikatzeko. Foronidoek gorputz bermiforme antzestrala
kontserbatu zuten, hodi barruko bizimodu epibentikoa garatuz. Talde honetan,
ahoa blastoporotik hurbil garatzen da, ezaugarri hau primitiboa delarik.
Briozooek, gorputz-tamaina txikiaren lorpenera eta kolonien eraketara jo zuten
eboluzioan. Brakiopodoetan, bai maskorra eta bai mantu-barrunbea ere egitura
babestaile modura agertu ziren, lofoforo ez-erretraktila aterpetzeko.

Azkenik, hemikordatu eta kordatuetara doan lerroan, arrail faringeoak garatu
ziren, zeintzuak iragazketa zein gas-trukerako erabiltzen baitziren.


Chaetognatha phyluma (gr.: chaite, zeta, ile luzea; gnathos, baraila)

Adituen arabera, 65-100 espezie biltzen ditu ketognatuen phylumak. Itsas
planktoneko harrapakari txikiak dira (0.5-12 cm-ko luzera) eta gezi- edo azkon-
itxurako gorputz gardena daukate (horregatik esaten zaie “gezi-zizareak”). Oso
moldatuta daude bizimodu planktonikorako, Spadella generoa izan ezik, bentikoa
dena. Orokorrean, itsas azalerantz hurbiltzen dira gauez eta sakonerantz
egunez. Denbora gehienean, jitoan pasiboki ibiltzen dira ur-korronteetan, baina
hegats kaudala eta muskulatura longitudinala erabiliz igerian egin dezakete,
harrapakari planktoniko arrakastatsuak direlarik. Gorputzeko alde bietako
hegatsak, igeriketa aktiborako barik, flotaziorako erabiltzen dituzte.

Lehenengo ketognatua 1775. urtean aurkitu zen, eta ordutik hona oso
eztabaidatua izan da taldearen kokapen sistematikoa. Batzuetan moluskuekin
sailkatu izan dira, besteetan artropodoekin, eta bai pseudozelomatuekin (batez
ere nematodoekin) ere, orokorrean Vermes barruan. Nahiz eta ketognatuen
kidetasun filogenetikoak ezagunak ez diren, deuterostomatuekin erlazionatuta
daudela frogatzen du beraien garapen enbrionarioaren zenbait ezaugarrik.
Bestetik, kontuan hartuta dituzten ezaugarri propio batzuk, phylum kategoria
eman behar zaio ketognatuen taldeari.


Ezaugarri orokorrak:

   1. Simetria bilateraleko deuterostomatuak. Bermiforme eta gardenak.
   2. Gorputza trimerikoa, hiru ataletan zatikatuta trenkada transbertsoen
      bidez: burua, enborra eta isatsa (isats postanala).
   3. Gorputzeko atal bakoitzean, barrunbe zelomiko bat (buruan) edo bi
      (enborrean eta isatsean) daude, jatorriz enterozelikoak direnak, nahiz
      eta fase helduetan peritoneorik ez egon.
   4. Burua txano moduko azal-toles batek estalita dute ehizatzen ari ez
      direnean. Buruan ere gako handi higikorren bi ilara lateral aurkitzen
      dira eta hortz txikien bi edo lau ilara bentral, egitura horiek guztiak
      harrapakaritzan erabiltzen direlarik. Buruko muskuluek mugitzen dituzte
      gakoak, hortzak eta ahoa. Ahoa alde bentralean dago, atalondo batera
      irekita.
   5. Enborrean bi pare hegats lateral daude, eta isatsean hegats bat, guztiak
      erradioez osatuta.
   6. Liseri-aparatu osoa; uzkia enbor eta isatsaren artean dago, bentralki
      kokatuta.
   7. Gorputz-pareta kitinazkoa ez den kutikulaz inguratuta; badaude
      muskulatura longitudinalaren xingolak, baina ez muskulatura
      zirkularrarik. Epitelioa plurigeruzatua da (ornogabe guztien artean,
      epitelio-mota hau soilik talde honetan aurkitu da).
   8. Zirkulazio-, arnas eta eskrezio-aparatuez peituak.
   9. Nerbio-sisteman bi gongoil handi daude, dortsala (zerebroa) eta bentrala
      (sabel-gongoila); beste zenbait albo-gongoil eta nerbio gorputzean
      sakabanatuta aurkitzen dira. Gongoil zerebroideotik, alde batetik,
      eraztun perifaringeoa sortzen da, hestea inguratzen duena, eta bestetik,
      bi nerbio-kordoi lateral, sabel-gongoilera ailegatzen direnak. Azken
      gongoil honetatik, nebio-plexu intraepidermikoa eratzen duten 12 nerbio-
      pare sortzen dira, muskulatura eta sentimen-organoak inerbatzen
      dituztenak.
  10. Sentimen-organoak hurrengo hauek dira: buruan, ozelo sinpleen fusioz
      eratutako begi-pare bat; sama-aldean, U-itxurako zilio-koroa, ur-
      korronteak atzematen dituena, eta agian kimiorrezeptore modura aritzen
      dena; azkenik, gorputz osoan ukimen-hartzaileak daude, irtenune ziliatu
      txikiz eraturiko sortak direnak.
  11. Hermafroditikoak dira.
  12. Garapen zuzena. Deuterostomatuen enbriogenesiaren zenbait ezaugarri
      aurkezten dituzte: lakainketa erradiala eta holoblastikoa, enterozelia
      eta gorputz-barrunbeen parakera trimerikoa.




Ekinodermatuak


Echinodermata phylumak (gr.echinos, arantzak;derma, larrua) animalia
itsastarrak biltzen ditu soilik, esate baterako itas izarrak, ofiurak, itsas
trikuak, holoturiak eta itsas liliak. Gutxi gorabehera 7.000 espezie bizi eta
13.000 fosil daude deskribatuta. Deuterostomatuen lerrokoak dira, hau da,
animalia zelomatu enterozelikoak.

Ekinodermatuak itsastar hertsiak dira; ezin izan dituzte lurra eta ingurune
dultzikola konkistatu zeren, alde batetik, duten gas-trukea kutaneoa baita, eta
bestetik, ez baitaukate inolako egiturarik eskrezio eta osmorregulaziorako.
Itsasoan oso banaketa zabala aurkezten dute, orokorrean bentikoak direlarik.
Gehienek tamaina erlatiboki handia dute: ekinodermatu txikienen diametroa cm
gutxi batzuetakoa da; hala ere, tamaina-tartea 1 cm-tik 1 m-raino oszila
daiteke.

Esan bezala, ekinodermatuak animalia deuterostomatuak dira, aurkezten duten
garapena deuterostomatu-taldearen adibidetzat jotzen delarik.
Badaukate ondo garatutako zeloma, plaka kalkareoz osatutako endoskeletoa eta
simetria pentarradiatua. Hain zuzen, taldearen ezaugarririk deigarriena
simetria-mota hori da: orokorrean gorputzean bost alde bereiz daitezke, erdiko
ardatz baten inguruan kokatzen direnak. Baina sekundarioa da simetria hori, bai
ebolutiboki eta bai garapenari dagokiola, izan ere, larbak bilateralak izaten
dira beti, eta beraz, ekinodermatuek ez dute inolako erlazio filogenetikorik
gainontzeko animalia erradiatuekin. Bigarrenik, eta aipatu dugunez,
ekinodermatuek epidermi azpian kokatutako endoskeletoa aurkezten dute, zeina bi
osagai-motaz osatuta baitago: kolagenozko ehun konektiboaren geruza (dermia)
eta berorretan dauden osikulu kalkareo txikiak. Ekinodermatu batzuetan (itsas
trikuetan) osikuluak fusionatuta daude, eta horregatik eskeletoa zurruna izaten
da; ostera, beste batzuetan (holoturietan) osikuluak mikroskopikoak dira eta
dermian lazoki barreiatuta daude; hori dela-eta, animalia hauen gorputza
nahikoa zalua izaten da. Beste ezaugarri berezi batzuen artean, ekinodermatuek
aparatu berezi bat aurkezten dute,ur-sistemaizenekoa, zeina, zelomatik
eratorria izanda, hodi- eta gordegailu-sistema konplexua baita, funtzio
desberdinetarako aritzen dena.


****** Historia taxonomikoa eta sailkapena ******

Ekinodermatuak aintzinetik ezagutzen dira. Linnaeusek Mollusca taxonean kokatu
zituen, beste hainbat ornogaberekin batera. Ordutik ehun urte igaro arte, gutxi
gorabehera, talde desberdin batzuekin sailkatu ziren, esate baterako Lamarcken
Radiata taldean knidarioekin batera. Azkenik, 1847. urtean, Frey eta Leukartek
taxon berezitzat hartu zuten ekinodermatuen taldea.

Ekinodermatuen sailkapena oso eztabaidatua izan da eta da oraindik. Horren
arrazoia, batez ere, erregistro fosilean datza. Hau dela-eta, aditu batzuek 25
klase baino gehiago onartzen dituzte desberdintasun morfologikoak kontuan
hartuta; ostera, beste batzuen ustez, klase gutxiagotan sailka daitezke,
oinarrizko antzekotasunak ezarriz gero. Paul eta Smithek (1984) fosil eta
bizientzako sailkapena plazaratu zuten, zeinean ekinodermatu biziak bi
subphylumetan sailka baitaitezke, Pelmatozoa eta Eleutherozoa subphylumetan
hain zuzen.

Pelmatozoa subphyluma:
Crinoidea klasea (itsas liliak): 625 espezie bizi.
Eleutherozoa subphyluma:
Asteroidea klasea (itsas izarrak): 1.500 espezie.
Concentricycloidea klasea (itsas txibiritak): orain dela gutxi aurkituizan dira
ur
sakonetan; 2 espezie besterik ez.
Ophiuroidea klasea (ofiurak): 2.000 espezie.
Echinoidea klasea (itsas trikuak, haretako dolarrak): 940 espezie.
Holothuroidea klasea (luzokerrak): 1.150 espezie.


****** Ekinodermatuen phylumaren ezaugarri orokorrak ******

   1. Mesodermotik eratorritakoendoskeleto subepidermiko kalkareoa, plaka edo
      osikuluez osatua. Plaka horiek artikulatuta egon daitezke elkarrekin
      (itsas izar, ofiuretan), edo fusionatuta, oskol eskeletiko zurruna
      eratzeko (itsas triku, haretako dolarretan). Orokorrean, eskeletoan
      gorputz-azaletik ateratzen diren hainbatarantzadaude; phylumaren izena
      hortik dator.
   2. Larbak, existitzekotan, simetria bilaterala du, baina heldua
      pentarradiala da; helduaren gorputza ardatz oral-aboral baten inguruan
      antolatuta dago. Metamorfosian zehar, 90ºko errotazio-prozesua pairatzen
      dute: larbaren ezker-aldea helduaren alde oral bihurtzen da, eta eskuin-
      aldea alde aboral. Helduek simetria erradial sekundarioa aurkezten dute,
      duten bizimodu bentiko sesilera edo mugimendu astirotsuetara moldatuta.
      Espezie gutxi batzuetako helduek nolabaiteko simetria bilaterala
      aurkezten dute, baina bilateralitate hau ez dago erlazionatuta larbaren
      simetria bilateralarekin, postlarbaren ardatz oral/aboralaren
      luzapenarekin baizik.Beraz, espezie horietako alde dortsala eta alde
      bentrala, simetria erradialeko ekinodermatuen postlarben alde
      lateralekiko homologoak dira.
   3. Ezaugarririk berebizikoenaur-sistemaedosistema anbulakralada. Kanal
      zelomatikoez osatuta dago, berorietariko batzuk apendize superfizial
      modura agertzen direlarik (oinanbulakralak). Ur-sistema kanpo-aldearekin
      konektatuta dago irekiune baten bidez (madreporitoa). Aparatua,
      orokorrean, esofagoaren inguruan eraztun bat eratzen duen hodi
      zilindrikoa da, eta konektatuta dago eraztun horretatik gorputzeko bost
      erradioen norabidean luzatzen diren hodi batzuekin. Azkenik, hodi
      erradial horiek gorputzetik kanporantz luzatzen diren zaku itsu batzuekin
      lotuta daude, oin anbulakralekin hain zuzen. Oin anbulakralak ur-presioz
      luza daitezke, eta zeregin desberdinak betetzen dituzte klase
      desberdinetan: lokomoziorako itsas izar eta itsas trikuetan,
      elikapenerako krinoideo eta ofiuroideoetan.Hasiera batean, elikagaien
      harrapaketa eta garraioa izan zen ur-sistemaren funtzioa.
   4. Garapendeuterostomatuadute: lakainketa erradiala, endodermotik
      enterozeliaz eratorritako mesodermoa, garapen indeterminatua; azkenik,
      uzkia blastoporotik garatzen da, ahoa beste leku desberdin batetik
      sortzen delarik.
   5. Liseri-aparatu osoa, baina sekundarioki gal daiteke, edo ez-oso bihurtu
      (ofiuretan uzkia falta da).
   6. Ez dago eskreziorako organorik.
   7. Zirkulazio-aparatua gutxi diferentziatua; egotekotan,aparatu
      hemalaosotzen du, barrunbe zelomiko eta altzoez eratuta.
   8. Nerbio-sistema subepidermikoa, barreiatua eta deszentralizatua
      (zefalizaziorik ez); nerbio-plexu subepidermiko eta nerbio-eraztun
      zirkumesofagiko batez osatuta dago, zeinetik nerbio erradialak sortzen
      baitira.
   9. Gasen trukea egitura desberdinen bidez burutzen da, antza denez klase
      desberdinetan independenteki garatu direlarik.
  10. Gehienak gonokoristikoak dira eta orokorrean bizi-ziklo ez-zuzenak
      dituzte. Ugal organoak sinpleak dira, eta ez da kopularik egoten:
      ernalketa kanpokoa da, itsas uretan burutzen delarik.
  11. Gorputz-forma oso aldakorra da: animalia primitibo eta sesilak esferiko
      edo katilu-itxurakoak, alde aboraletik substratuarekiko lotuta txorten
      baten bidez; ahoa goiko aldean, bost besoetako koroa batez inguratuta.
      Bizimodu askeko formarik eboluzionatuenek ahoa behe-aldean daukate (edo
      aurre-aldean), eta besoak eduki ditzakete ala ez.


****** Ekinodermatuen gorputz-plana ******

Ekinodermatuen arrakasta simetria erradialaren ustiakuntzan datza, zeina
erlatiboki eboluzionaturiko gorputz-plan zelomatu baten gainean ezarrita
baitago. Badakigunez, simetria-mota hori duten animaliak sesil edo
planktonikoak izaten dira orokorrean, suspentsiboroak edo harrapakari pasiboak,
norabide guztietatik erlazionatzen direlarik ingurunearekin. Orokortasun hau
aplika dakieke simetria erradial primarioa duten animaliei (knidarioei,
esaterako) eta bai simetria erradial sekundario funtzionala dutenei ere,
bizimodu sesila daukatelako (esate baterako, poliketo tubikola, entoprokto,
briozoo, foronideoei,...). Baina, ekinodermatu gehienek konbinatu egin dituzte
higikortasuna eta simetria erradiala. Simetria erradialeko gainerako animalien
antzera, ekinodermatuek ez dute nerbio-sistema zentralizaturik eta horrela,
alde guztiak erabiltzen dituzte ingurunearekin erlazionatzeko.

Ekinodermatuen biologia, daukaten
ur-sistemabereziarekin erlazionatuta dago. Aparatu hori, zeloma tripartitoaren
mesozelean dauden gune espezializatuetatik eratorria da. Likidoz beteriko kanal
eta erreserborioen sistema da, barne-garraioan aritzen dena,
kanporantzpodioedooin anbulakralizeneko luzakin itsuak dituena. Oin
anbulakralak zeregin desberdinetarako erabiltzen dira, hala nola lokomozioa,
gas-trukea, elikadura, finkapena eta sentimen-harrera. Noski, egitura hauek
zerikusi zuzena eduki izan dute ekinodermatuen arrakastan.

Ekinodermatu modernoak animalia pentarradiatuak dira, nahiz eta forma deribatu
sekundarioak egon ere. Orokorrean, gorputzeko bost atalak orientatuta daude
ardatz oral-aboral baten gainean. Kontzentrizikloideoak aparte utzita,
ekinodermatuen alde orala kanal anbulakralen presentziaz eta dagozkien oin
anbulakralez definitzen da; alde horiei
eskualde erradialedoeskualde anbulakraledoanbulakroesaten zaie. Beraien artean
tartekatuta,eskualde interradialedoeskualde
interanbulakralakedointeranbulakroakagertzen dira. Esate baterako, itsas
izarretan eskualde anbulakralak besoak dira eta eskualde interanbulakralak
besoen arteko guneak.


****** Kanpo-morfologia ******

**** Asteroidea klasea ****

Ekinodermatu hauek izar-itxura dute eta bizitza askea. “Itsas izar” deituriko
animalia bentikoak sartzen dira klase honetan. Harkaitz edo maskorren gainean
narraz mugitu ohi dira, edo hare edo basazko hondalean bizi dira. Kosmopolitak
dira, mundu osoko itsasoetan aurkitzen direlarik, eta azal-azaleko sakoneratik
3.000 m-raino hel daitezke. Orokorrean, koloretako animaliak dira: gorri,
laranja, urdin, more edo berdeak, edo kolore horien konbinaketak aurkezten
dituzte.
Gorputza, lautua eta zalua dena, disko zentral batetik sortzen diren beso
batzuez osatuta dago.Pentameroak dira tipikoki, espezie gehienek bost beso
dauzkatelako. Hala ere, itsas izar batzuek 7tik 40rainoko beso edo gehiago
dauzkate.Tamainari dagokiola, 12 cm-tik 24 cm-rainoko diametroa dute,
salbuespenak egonda ere: 2 cm baino gutxiago edo ia 1 m.

Asteroideoen besoak ez dira erraz bereizten disko zentraletik, hau da,
orokorrean besoak pizkanaka bihurtzen dira disko zentral, eta itsas izar
batzuek oso beso laburrak aurkezten dituzte, horrela gorputzak pentagono-itxura
duelarik.

Disko zentralaren behe-aldeko erdian ahoa aurkitzen da. Izarren behe-alde horri
(besoenari eta diskoenari)
superfizie oralaesaten zaio. Ahotik ildo bat ateratzen da erradialki beso
bakoitzerantz (ildoanbulakrala). Ildo anbulakral bakoitzean apendize tubular
txikien bi edo lau ilada daude (podioedooin anbulakralak). Ildo anbulakralak
babesteko, badaude arantza mugikorrez osatutako albo-ilada batzuk; arantza
hauek etzan egin daitezke ildoak estaltzeko. Beso bakoitzaren alde distalean,
garro-itxura duten eta txikiak diren oin anbulakral bat edo gehiago aurkezten
dira, funtzio sentsorial dutenak, eta baiozelogorri bat ere.

Itsas izarren goi-aldean (alde aboralean) uzkia egoten da diskoaren erdian, eta
diskoaren albo batean, bi besotako irteeraren artean, botoi-itxurako plaka
handia,
madreporitoizenekoa. Itsa izar batzuetan, gainazal osoan zehar barail-itxurako
apendize txikiak agertzen dira (pedizelarioak), eta defentsarako erabiltzen
dira.

Gorputz-gainazal osoak itxura leuna eduki dezake edo arantzez, tuberkuluez edo
gangarrez estalita egon daiteke.


**** Ophiuroidea klasea ****

Ofiuroideoak erlatiboki txikiak dira: espezie gehienetako diskoaren diametroa
1tik 3 cm-raino doa, nahiz eta besoak oso luzeak izan.
Kolorea oso aldakorra izaten da, orokorrean orbanen diseinuak agertzen
direlarik.Disko zentrala lautua da, eta bere ingerada zirkular edo pentagonal
samarra. Alde aborala lautua edo bikortsua izan daiteke, edoezkutuizeneko plaka
kalkareo txikiak eraman ditzake, edo tuberkulu txikiak, edo arantzak. Kasu
guztietan bost beso besterik ez dago, baina batzuetan besoak oinarritik zein
puntu distalagotatik adarkatuta daude, eta bai adarrak eurak ere. Ofiuroideoen
besoak artikulatuta daudela ematen du, bakoitzean lau ezkutu-ilada longitudinal
baitaude: albo-ezkutuen ilada bi, ilada oral bat eta ilada aboral bat. Ezkutuen
joku bakoitzak (hau da, alboko biek, aboral batek eta oral batek) beso osoa
inguratzen du, bere parakeraornoizeneko barne-osikulu baten parakerari
dagokiolarik.

Orno bakoitza atal eskeletikoa da, besoaren barneko aldea ia guztiz betetzen
duena, halatan non besoaren barrunbe zelomikoa guztiz murriztuta baitago.
Ornoak luzetara kokatuta daude, besoaren alde basaletik alde distaleraino.
Albo-ezkutu bakoitzean 2tik 15eraino arantza handi agertzen dira, tente
kokatuta. Espezieen arabera, arantza horiek oso aldakorrak dira, tamaina eta
itxurari dagokiela.
Asteroideoetan gertatzen denaren kontrara, ofiuroideoetan ez dago ildo
anbulakralik besoen alde oralean. Ofiuroideoetan plaka anbulakralak hondoratu
eta loditu egin dira orno bihurtzeko, kanal anbulakral erradialak orno eta
besoen ezkutu oralen artean daudelarik. Horregatik esaten da ofiuroideoen
anbulakroak itxiak direla (itsas izarrenak, ostera, irekiak). Oin anbulakralak
papila- edo garro-itxurako apendize txikiak dira, besoen albo-ezkutu eta ezkutu
oralaren artean irteten direlarik; orokorrean, oin anbulakral pare bat dago
“artikulazio” bakoitzean. Ofiurek ez dute pedizelariorik.

Diskoaren superfizie oralaren erdia plaka handi batzuez osatuta dago. Plaka
horiek (
ezkutu oralizenekoak) ahoa inguratzen dute, eta bost barail interradial
triangelurrez osatutako aparatu mastekatzailea osotzen dute.

Ofiuroideo gehienetan, ezkutu oral bat madreporito bihurtuta dago; beraz,
madreporitoa alde oralean dago kokatuta eta ez alde aboralean, itsas izarretan
gertatzen den legez.


**** Echinoidea klasea ****

Ekinoideoak ekinodermatu mugikorrak dira, itsas triku eta haretako dolar izenez
ezagunak direlarik. Animalia hauen gorputza, arantza mugikorrek estaltzen dute
eta hortik dator duten izena. Ez dute besorik: gorputza esferikoa edo obalatua
izaten da ardatz oral/aboralarekiko. Simetriari dagokiola, oso interesgarriak
dira, zeren gehienak erradialak badira ere, hondo bigunetan bizi diren espezie
askok simetria bilateral sekundarioa aurkezten baitute. Azkenik, osikulu
eskeletikoak zapalduta eta fusionatuta daude, eta horrela
oskoladute.

    * Ekinoideo erregularrak

Itsas triku arruntak dira. Gorputza esferikoa da gutxi gorabehera, eta arantza
mugikor eta erlatiboki handiak aurkezten ditu. Kolorazioari dagokiola, marroi,
beltz, more, berde, zuri edo gorriak izan daitezke, edo berorien nahazketak.
Gehienen diametroa 6tik 12 cm-rainokoa da.

Itsas trikuaren gorputza hemisferio bitan banan daiteke: bata aborala eta
bestea orala, ardatz oral-aboralaren inguruan hainbat egitura agertzen
direlarik erradialki kokatuta.Ahoa polo oralean dago, substratura zuzenduta,
mintz batez inguratua (peristomaz alegia). Aho inguruan, edo peristoman,
hainbat egitura bereiz daiteke: bost pare oin anbulakral eraldatu,oin
anbulakral bukalizenekoak, motz eta lodiak direnak, eta bai bost pare luzakin
adarkatu,brankiakalegia. Peristoman badaude ere arantza txiki batzuk
etapedizelarioak.

Polo aboralean uzkiaren aldea dago,periproktoizenaz ezaguna. Periproktoa itxura
zirkularra duen mintz txikia da, orokorrean erdian uzkia dagoelarik, eta bai
plaka batzuk, beraien kopurua aldakorra izanik espezieen arabera.

Gorputzaren gainazala 10 sekzio erradialez bana daiteke; sekzio horiek
konbergitu egiten dira polo oral eta polo aboralaren mailan. Sekzio horietatik
bostek oin anbulakralak aurkezten dituzte:area anbulakralakdira. Besteetan, hau
da, area anbulakralekin txandakatzen direnetan, ez dago oin anbulakralik:area
interanbulakralakdira.

Plaka eskeletikoak polo oraletik polo aboralera doazen iladetan kokatzen dira.
Area anbulakral bakoitza plaka anbulakralen bi iladez osatuta dago, eta area
interanbulakral bakoitza plaka interanbulakralen beste bi iladez. Beraz, 20
plaka-ilada daude. Plaka anbulakraletan, kanal batzuez zeharkatuta dauden poro
batzuk agertzen dira. Kanal hauen bidez, barne-anpuluak eta kanpo-oin
anbulakralak konektatuta daude elkarrekin.Itsas izarretan eta ofiuretan kanal
horiek osikuluen artean pasatzen dira.

Periproktoaren inguruan plaka batzuk daude: bost plaka handi (plaka
interradialedoplaka genitaldeiturikoak), eta horietariko bat, porotsua dena,
madreporito modura aritzen da, eta beste bost plaka txikiagoekin txandakatuz
(plaka erradial,plaka terminaledoplaka ozelarizenekoak). Plaka genital
bakoitzeangonoporobat dago. Plaka horiek lerroztatuta daude area
interanbulakralekin, eta plaka erradialak area anbulakralekin.

Bai area anbulakraletan eta bai interanbulakraletan ere arantza mugikorrak
daude, gutxi gorabehera simetrikoki paratuak. Alde ekuatorialean poloetan baino
luzeagoak izaten dira.

Itsas triku gehienek arantza luzeak (primarioak) eta arantza motzak
(sekundarioak) aurkezten dituzte, gainazal osoan zehar uniformeki banatuta.
Arantza bakoitzaren oinarrian albeolo bat dago, zeinaren bidez oskolaren
tuberkulu batekin artikulatzen baita. Arantza bakoitzaren artikulazio-aldea
zuntzezko zorro biz inguratuta dago, zorro horiek arantzaren oinarri eta
oskolaren plakaren guneetan zabaltzen direlarik. Kanpo-zorroaren muskuluen
uzkurketek alde batera edo bestera makurtzen dute arantza, barne-zorroaren
kolagenozko zuntzek (euskarriko zuntzek) artikulazioaren zurruntasuna alda
dezaketelarik kinada baten aurrean, arantza guztiz tente mantentzeko.

Orokorrean, arantzak zilindrikoak dira baina mutur distalerantz mehetuz doaz.
Edozelan ere, espezie batzuetako arantzak guztiz desberdinak dira:Diademagenero
tropikalarenak oso luze eta meheak dira, orratz-itxurakoak, eta oso arin
mugitzen dira sarkin bat hurbiltzen deneko norabidean; itzalaz detektatzen dute
sarkina. Erregenera daitezkeen arantza horiek hutsak eta hauskorrak dira,
substantzia sumingarriak dauzkatelarik.Heterocentrotusgeneroko arantzak lodi
eta motzak dira. Echinothuridae familiako espezieek arantza pozoitsu bereziak
dauzkate alde aboralean.

Pedizelarioakgainazal osoan zehar zabalduta daude, are eta peristoman ere.
Pedizelarioak txorten luzea dauka, eta berorren muturrean “barailak” edo
kuskuak daude. Txortenaren barruan euskarrirako makiltxo eskeletikoa egon
daiteke, eta orokorrean muturra edo “burua” 3 kuskuz osatuta dago, kusku
bakoitza besteekiko aurrean. Txortenaren oinarrian dauden muskuluek, kinada
zehatz baten aurrean erantzuteko balio dute, pedizelarioak altxatzen eta
abiatzen.

Itsas trikuen espezie bakoitzean, hainbat pedizelario-mota desberdin egon
daiteke, batzuek guruin pozointsuak dauzkatelarik. Beste batzuk gorputz-
gainazala babesteko eta garbitzeko erabiltzen dira: gorputzera erortzen diren
kiziak birrintzen dituzte, eta geroago zilio-korronteez kanporatzen.
Pedizelarioak, bestetik, ukimenarekiko eta kinada kimikoekiko sentikorrak dira.

    * Ekinoideo irregularrak edo bilateralak

Talde honetan, besteak beste, haretako “dolarrak” dauzkagu. Harea industeko
moldaerekin erlazionatuta daude animalia hauen ezaugarri gehienak. Ekinoideo
erregularrekin gertatzen den kontrara, ekinoideo irregularren gorputza arantza
txiki askoz estalita dago, eta animaliak lokomoziorako eta gainazala garbi
mantentzeko erabiltzen ditu.

Ekinoideo irregular batzuk, hain zuzen “bihotz-itxurako itsas trikuak”,
obalatuak dira gutxi gorabehera, eta gorputz-ardatzik luzeena aurre/atze-
ardatza da.Alde orala laututa dago eta aborala konbexua da. Alde oralaren
erdiko gune osoa, ahoa eta peristoma barne, aurre-alderantz mudatu da.
Bestetik, alde aboralaren erdiko gunea goiko aldearen erdian mantentzen da,
baina periproktoa eta uzkia atze-aldera mudatu dira, nonatzeko
interanbulakroizenekoa agertzen baita. Gorputz-periferian, oin anbulakralak
endakatu edo desagertu egin dira, eta beraz oin anbulakral funtzionalak alde
oral eta aboralean besterik ez dira agertzen. Alde aboralean dauden gune
anbulakralak oso deigarriak dira, eta lore baten petaloen itxura dutenez,
erditik irteten erradialki,anbulakro petaloideoesaten zaie. Anbulakro horietan
dauden oin anbulakralak eraldatuta daude gas-trukerako. Alde anbulakral oralek
(filodoek) oin anbulakral eraldatuak dituzte ere, janari-kiziak harrapatzeko.

“Itsas bizkotxoak” eta haretako “dolarrak” hainbat ezaugarriz bereizten dira
“bihotz-itxurako itsas trikuetatik”. Formari dagokiola, haretako dolarrek oso
gorputz lautua dute, bere ingerada zirkularra delarik, ohitura industailea
errazteko. Alde oral eta aboralean dauden egitura nagusiak, ahoa barne,
aipatutako gune horien erdi-aldean kokatuta daude. Baina periproktoa behe-
aldera desplazatu da, atzeko interanbulakroan aurkezten delarik. Alde
aboralean, anbulakro petaloideo deigarriak daude, eta alde oralean ildo
erradialak.

Haretako dolar batzuetan horzkada edo zulo handi eta luzatuak
daude,lunulaizenekoak. Bi edo gehiago egoten dira, simetrikoki kokatuak. Kasu
gehienetan, lunulak bazterretako horzkada-modura sortzen dira, animalia hazten
den neurrian ixten direnak.


*** Holothuroidea klasea ***

Ekinoideoekin gertatzen den legez, holoturoideoek ez dute besorik, eta ahoa eta
uzkia kontrako muturretan aurkitzen dira. Gainera, alde anbulakral eta
interanbulakralak aurkezten dituzte, meridiano-modura jarrita ardatz oral-
aboralaren inguruan. Baina holoturoideoak gainerako ekinodernatuetatik
bereizten dira ardatz polarra oso luzatua edukitzeagatik, pepino-itxura ematen
diena. Gorputz-forma honek behartzen dio animaliari, ez alde orala, baizik eta
gorputzeko beste alde bat sostengatzera substratuaren kontra. Beste pare bat
desberdintasun: lehenik, eskeletoa osikulu mikroskopiko batzuetara guztiz
murriztuta dago (
eskleritoak), eta bigarrenik, aho-inguruan dauden oin anbulakralak eraldatu
egin dira garroen zirkulua eratzeko aho-inguruan.

Holoturia gehienak beltz, oliba kolorekoak edo marroiak dira, nahiz eta beste
kolorazio batzuk ere egon. Tamainari dagokiola, aldakortasun handia dago:
espezie txikienen luzera 3 cm ingurukoa da, eta handienena 1 m-koa, diametroa
24 cm-koa izanik. Espezierik arruntenen luzera, 10 cm-tik 30 cm-raino doa.

Gorputz-forma ere aldakorra da: ia esferikoa edo luzatua eta bermiformea.
Askotan ahoa eta uzkia alde “dortsalerantz” daude desplazatuta, eta are gehiago
U-itxura duten luzokerrak ere badaude. Genero gutxi batzuetan plaka kalkareoak
agertzen dira (osikulu superfizial modifikatuak), baina, orokorrean, gainazala
larru-antzekoa (koriazeoa) izaten da.

Holoturoideoek gorputzeko alde bat sostengatzen dute substratuaren kontra. Alde
“bentral” horrek (
tribioakedozolak) hiru alde anbulakral besarkatzen ditu. Ostera, alde
“dortsalean” (bibioan) bi alde anbulakral besterik ez daude. Bibioaren oin
anbulakralak oso murriztuta daude edo desagertu egin dira guztiz; guzti hau
dela-eta, simetria bilateral sekundarioa beha daiteke animalia hauetan.

Luzoker batzuetan, oin anbulakralek, endakatuta egon ala ez, banaketa erradiala
galdu dute, eta beraz gainazal osoan zehar daude zabalduta, han-hemenka.
Bestetik, oin anbulakralak existitzekotan, kopadurabako (papila izenekoak
luzatuak direnean) ala kopaduradunak izan daitezke ale berean, azken hauek
substratuari lotzeko erabiltzen direlarik.

Aho inguruan beti 10-30 garro daude, oin anbulakral eraldatuak direlarik.
Tentakuluak oso uzkurgarriak dira; animaliak atzera ditzake ahoa zein garroak
estaltzeko, aldameneko gorputz-hormatik tiratuz.

**** Crinoidea klasea ****

Ekinodermatuen klaserik primitiboena da. Krinoideo sesil txortendunek
Paleozoikoan eduki zuten arrakastarik handiena, gaur egungo espezie-kopurua
625koa delarik gutxi gorabehera. Orokorrean, 100 m baino sakonago bizi dira,
eta beraz zaila suertatzen da krinoideoak topatzea. Gaurko krinoideo gehienak
Comatulida ordenean daude sailkatuta (550 espezie gutxi gorabehera), eta
modernoenak dira. Komatulak edo itsas lumak bizitza askeko animaliak dira,
marearteko aldetik sakonera handietaraino bizi direlarik, batez ere
Indopazifiko eta Poloetan.

Krinoideoen gorputzean bi alde bereizten dira:
txortenbasala, substratuan lotzeko, eta gorputza edokoroa. Itsas liliek ondo
garatutako txortena dute, baina bizitza askeko itsas lumek galdu egiten dute
garapen postlarbarioan zehar. Itsas lilien txortena 1 m baino luzeagoa izan
daiteke, nahiz eta orokorrean laburragoa izan. Txortenaren alde basalean, disko
lautua edo sustrai-itxurako luzapenak aurkezten dira, substratu bigun zein
gogorretan finkatzeko.

Txortenean hainbat barne-osikulu eskeletiko agertzen dira; hau dela-eta, itxura
artikulatua du. Krinoideo askotako txortenaren inguruan,
kirruizeneko apendize mehe eta artikulatuak egoten dira. Nahiz eta komatulidoek
txortena galtzen duten, kirrurik proximalenak kontserbatzen dituzte, zirkulu
bat edo gehiago itxuratzen koroaren oinarriaren inguruan. Kirruak substratuan
lotzeko erabiltzen dira animalia atsedenaldian dagoen bitartean. Substratu
bigunetako animalietan luze eta meheak dira, baina motz eta kurboak izaten dira
harkaitzetan, algetan edo beste objektu batzuetan finkatzen diren animalietan.

Koroak simetria erradial pentameroa aurkezten du. Gainerako ekinodermatuen
gorputzaren antza du eta, asteroideo eta ofiuroideoetan bezala, hainbat beso
daramatza. Koroa txortenari lotuta dago alde aboraletik, eta beraz, alde orala
ez dago substratuari begira. Alde aboralean, ondo garatutako osikulu
eskeletikoak daude,
kalizaizeneko egitura itxuratuz, kopa-forma duelako. Alde oralaren hormak
(tegmena) estalki minzkara osotzen du kalizaren gainean. Ahoa gainazal oralaren
erdian edo hurbil kokatuta dago. Ahotik periferiarantz zabaltzen diren bost
ildo anbulakral sortzen dira, besoetatik luzatuz. Uzkia ere gainazal oralean
aurkitzen da, orokorreankonoedotximinia analizeneko gailur baten muturrean,
interanbulakro batean.

Besoak koroaren periferiatik irteten dira, eta itxura artikulatua dute,
txortenarena bezala. Nahiz eta espezie primitiboetan 5 beso egon, krinoideo
gehienetan besoak bifurkatu egiten dira koroa uzten duten momentuan eta 10 beso
osotzen denetara. Hauek adarkatu egiten dira, eta ondorioz 80tik 200era beso
ere aurkezten dituzte komatulido batzuek. Besoak 10 cm ingurukoak izaten dira,
baina, espezie batzuetan, 35 cm-ko luzeraino ailega daitezke.

Beso bakoitzaren albo bakoitzean
pinuladeritzen apendize artikulatuak daude ilada banatan, eta hortik dator
“itsas luma” izena. Alde oraleko ildo anbulakralak beso eta pinuletan zehar
zabaltzen dira. Ildo anbulakralen bazterrak,lobuluizeneko tolestura mugikorrez
inguratuta daude, zeintzuek estali edo desestali baititzakete ildoak. Lobulu
bakoitzaren barne-aldean, oinarrietatik lotuta dauden hiru oin anbulakral
agertzen dira. Bai oinak eta bai lobuluak ere pinuletan zehar zabaltzen dira.
**** Concentricycloidea klasea ****

Klase honek espezie bi besterik ez ditu. Bata 1983 eta 1984. urteetan harrapatu
zen Zelanda Berriko kostalde-aurrean, hondoratuta zeuden enbor batzuei
itsatsita, gutxi gorabehera 1000 m-tako sakoneran.
Geroago bigarren espeziea aurkitu zen hondoraturiko beste enbor batzuetan,
Kariben.Oso txikiak dira animalia hauek, diametroa 2tik 9 mm-raino oszila
baitaiteke. Alde aborala osikulu lauez estalita daukate. Gorputza inguratuz,
hainbat ertzetako arantzak aurkezten dituzte. Duten ur-sistema nahikoa
deigarria da, zeren eraztun-kanal pare batez osatuta baitago. Oin anbulakralak
kanpoko eraztun-kanaletik irteten dira.


***** Gorputz-horma eta zeloma *****

Ekinodermatu guztien gorputza epidermiak estaltzen du. Epidermi azpian
mesodermotik eratorritako dermia (ehun konektiboa) aurkitzen da, zeinean
osikulu izeneko elementu eskeletikoak aurkitzen baitira. Barrurantz joanda,
muskulu-zuntzak edo muskulu-geruzak daude, eta azkenik zelomaren peritoneoa.
Eskeleto eta muskuluen garapen-gradua oso aldakorra da taldeen arabera: itsas
triku eta haretako dolarretan osikuluak fusionatuta daude oskol zurruna eratuz,
eta gorputz-hormaren muskulatura ez dago apenas garatuta; ostera, itsas
luzokerretan osikuluak bananduta eta barreiatuta daude dermian, baina badaukate
hainbat muskulu-geruza desberdin.

Endoskeletoa kalkareoa da, nagusiki CaCO3-z osatuta (kaltzita modura) gehi
MgCO3 kantitate txikiez. Ekinodermatu guztietan osikulu bakoitza kaltzitazko
kristal bakun batetik sortzen da; kristal bakoitza dermiaren zelula batean
garatzen da printzipioz, baina kristal horretan material gehiago metatzen den
neurrian, eta hau dela-eta kristalaren tamaina handitzen den neurrian,
lehenengo zelularen ondorengoez inguratuta geratzen da. Osikuluen formak
aldakorrak dira, baina orokorrean porotsuak izaten dira, barruan labirinto- edo
sare-moduko espazioak dauzkatelarik, beharbada animaliaren pisua murrizteko.
Osikuluek mosaiko-antzeko zerbait eratzen dute, dermiaren bidez lotuta
mantentzen direlarik.

Eskeletoa eratzen den neurrian, plaka kalkareo edo osikuluak bakun manten
daitezke (plaka sinplea) edo fusiona daitezke plaka konposatuak osotzeko.
Horretaz gain, maiz garautxo-moduko
tuberkuluakaurkezten dituzte ekinodermatuek, eta baigranuluaketaarantzak
(mugikor edo mugiezinak). Gainera, talde batzuetako eskeletoan (asteroideo eta
ekinoideoetan bereziki), matxarda-itxurako egitura berezi batzuk aurkezten
dira,pedizelarioakhain zuzen. Egitura hauek kanpoko kinadei erantzuten diete
nerbio-sistema nagusiarekiko independenteki, eta badauzkate, gainera, haien
islada neuromuskularraren osagai propioak. O.F. Müllerek aurkitu zituen 1778an,
eta polipo bizkarroitzat kontsideratu. Gutxi gorabehera mende bat pasatu eta
gero, pedizelarioak ekinodermatuek ekoizten dituztela jakin zen, baina beraien
funtzioa ezezaguna zen, eta oraindik iritzi desberdinak daude horretaz.
Pedizelarioak desberdinak dira bai egiturari dagokiola eta bai tamaina eta
gorputzean zeharreko banaketari dagokiola ere: batzuk txorten baten gainean
kokatuta daude, eta beste batzuk zuzenean irteten dira gorputzetik, bakanka edo
taldeka; batzuek hondakinak iraizten laguntzen dute, edo gorputzetik at jartzen
larbak, eta beste batzuk defentsarako erabiltzen dira animalia handien
kontra.Toxopneustesizeneko itsas trikuak pozoina ekoizten duten pedizelarioak
dauzka, eta horiei esker harrapatzaile potentzialek ez diete erasotzen. Triku
batzuen matxardek beste objektu batzuk eusten dituzte kamuflatu eta babeserako.
Itsas izar batzuek, esate baterakoStylasterias forreriizenekoak, harrapakina
geldierazi eta eusteko erabiltzen dituzte pedizelarioak.

Arantza mugikorrek eta pedizelarioek, muskulu eta beste ehun propio batzuk
dauzkate, gorputz-hormaren muskulatura nagusiarekiko beregainak direnak. Honek
oso galdera interesgarria dakar: ehun horiek zeloma eta hestearekiko isolatuta
daudela kontuan hartuta, nola lortzen dute elikagai-hornidura? Antza denez,
pedizelarioek uretatik zurga ditzakete zuzenean, eta, are gehiago, bizidun
txikiak harrapatu eta liseritu, gero elikagaiak zurgatuz.

Ekinodermatuen sistema zelomikoa, deuterostomatuen eredu tipikokoa da, hau da,
tripartitoa: proto-, meso- eta metazeleak agertzen dira. Baina, animalia
erradial bihurtzen den bitartean, barrunbe zelomatiko hauek ez datoz bat
gainerako deuterostomatuen parakera tripartitoarekin. Izatez, ekinodermatuetan,
ganbara zelomiko nagusiak metazele enbrionarioetatik eratorriak dira, eta talde
gehienetan ondo garatuta daude. Halaber, zelomatik datoz ur-sistema baskularra,
gonaden gaineztadura eta sinu neural batzuk.

Barrunbe zelomiko nagusiak, edo zeloma peribiszeralak, peritoneo ziliadunez
estalita daude, eta zirkulazioa da fluitu zelomikoaren funtzio nagusia. Bai
fluitu zelomikoan eta bai sistema baskularrean ere hainbat zelomozito daude,
haietariko asko fagozitikoak izanik. Holoturien zelomozitoetan badago
hemoglobina, baina ez da ezagutzen arnas fisiologia.


Ur-sistema (ur-sistema baskularra edo anbulakrala)

Ur-sistema baskularra gelaune zelomikoa da, soilik ekinodermatuen taldean
agertzen dena. Gorputz-hormaren apendize eta ubideez (kanalez) osatuta dago.
Zelomatik datorrenez, ubide guztiak epitelio ziliodunez estalita daude barrutik
eta gainera likidoz beteta. Konparatiboki ikusiko dugu nolakoa den talde
bakoitzean.
**** Asteroideoak ****

Ur-sistema irekita dago kanpo-alderantz
madreporitoizeneko plaka eskeletiko berezi batez. Interanbulakro baten alde
aboralean kokatuta dago. Madreporitoan zirrikitu sakonak daude eta daukan
gaineztadura epidermikoa ziliatua da; zirrikitu horien ondoan poro asko daude,
madreporitoa zeharkatzen duten kanalekin konektatuak, kanal horiek gorputz-
barnerantz abiatzen direlarik. Guzti hau dela-eta, madreporitoaren azalera
emendatuta dago oso.

Madreporitoaren zeregina, itsas ura sistemara sartaraztea da: ur-sistema
baskularrean dagoen fluituaren konposaketa itsas urarena bezalakoa da, baina,
gainera, hainbat zelomozito, konposatu organiko (proteinak, esate baterako) eta
potasio ioien kontzentrazio altuak aurkezten ditu. Fluitua kanalaren epitelioan
dauden zilioen ekintzaz mugitzen da aparatu osoan zehar.

Barne-aldetik, madreporitoak kikara-itxurako zokogunea eratzen du (zokogunearen
lumenari
anpuluaesaten zaio), eta izatez, ur-sistemaren gainerako eratorri zelomikoekin
eta bai sistema hemalarekin konektatuta dago. Anpuluaren behe-aldetikkanal
hidroforoaedoharri-kanalasortzen da, zeinaren hormetan deposito kalkareoa
aurkezten baita. Kanal hidroforoa itsas izarraren alde oralera ailegatzen
denean,eraztun-kanaledoaho-eraztunurdun batekin lotzen da. Eraztun-kanala,
animaliaren ardatz oral/aboralarekiko perpendikularra da, eta disko zentralean
dago. Eraztun-kanaletik bostkanal erradialsortzen dira, bakoitza beso batean
kokatua, ildo anbulakrala osotzen duten osikuluen alde oralean; kanal erradial
bakoitzaren amaieran badago oin anbulakral kopadurabako eta tentakulu
sentsorial moduko egitura bat. Eraztun-kanaletik poltsa itsu batzuk sortzen
dira ere:Tiedemann gorputzaketaPoliren besikulak.

Beso bakoitzaren kanal erradialetik hainbat
kanal lateralsortzen dira, bakoitzak plaka eskeletikoak zeharkatzen dituelarik
poro baten bidez etaoin anbulakral(anbulakro) batean amaitzen delarik.

Asteroideo gehienetan, oin anbulakral bakoitza
anpulubatez etapodiohuts, muskular eta kopaduradun batez osatuta dago. Talderik
primitiboenetan ez dago kopadurarik, eta ez hondo bigunetan bizi diren
izarretan ere; kasu hauetan, oinaren amaiera zorrotza izaten da hondoko harean
sarrera errazteko. Kopadurak barnekoak dira eta ildo anbulakralaren plaka
eskeletikoen gainean kokatuta daude. Podioak kanporantz zuzenduta daude eta
badauzkate gorputz-hormaren geruza muskular tipikoak lumen zelomikoa inguratuz
(barrutik peritoneoa, kanpotik epitelio zilioduna); batzuetan euskarrirako
osikuluak aurkezten dituzte. Oin anbulakralen zereginak, asteroideoetan,
hauexek dira: lokomozioa, ainguraketa tenporala eta harrapakinari eustea;
gainera, sentimen-organo modura aritzen dira.

Oin anbulakralaren jokaera, presio hidraulikoaren erregulazioaren eta anpulu
eta podioen ekintza muskularraren menpe dago. Kanal-sistema nagusiak likidoz
hornitzen du podio bakoitza. Anpulua gordailu-modura aritzen da berarekin
asoziatutako podioarekiko. Albo-kanalean balbula bat dago oin anbulakral
bakoitza gainontzeko aparatuaren osagaiekiko isolatzeko. Podio bakoitzak
muskulu longitudinalak ditu, eta horietariko batzuk zurgapen-diskoaren erdian
finkatzen dira. Anpulua likidoz beteta dagoenean eta albo-kanalaren balbula
itxita dagoenean, anpulua uzkurtu egiten da, eta modu horretan podioa zabaldu
egiten da, likidoz betetzen baita. Orduan kopadura substratura lotzen da,
honetarako epidermiaren jariatze itsaskorraren laguntza daukalarik. Gero
podioaren muskulatura longitudinala uzkurtu egiten da; modu horretan oin
anbulakrala laburtu egiten da eta likidoa sartarazten dio erlaxatuta dagoen
anpuluari. Aldi berean, hutsunea sortzen da kopaduran, erlaxatzen delarik.
Honekin batera, podioaren muskulatura ere erlaxatu egiten da eta anpulua
uzkurtu; ekintza honek berriro sartarazten dio likidoa podioaren lumenean eta
zurgapen-ekintza erlaxatzen du. Ainguraketa/askapen-ekintza honetaz gain,
podioak flexionatu egin daitezke muskulatura longitudinalaren uzkurketa
diferentzialaren bidez.

Uste da orokorrean ur-sistemaren gainerako osagaiak (madreporitoa, kanal
hidroforoa, eraztun-kanala, Poliren besikulak eta kanal erradialak) likido-
bolumen beharrezkoa mantentzeko erabiltzen direla, anpuluek eta oinek funtziona
dezaten, zeren oinetan presioa handitzen denean likido apur bat galtzen baita
horien hormetan zehar. Madreporitoan poro asko daude eta hare-garautxo edo
beste zabor batzuez botxatu ez daitezen, hainbat zilio superfizial daude
kanporantz eragiten, baina, periodikoki, kanal hidroforoan daudenek ur-sistema
barnerantz eragiten dute, ura sartarazteko. Tiedemann gorputzetan fagozitoak
daude, itsas urarekin batera sartzen diren kizi estrainioak iraizteko
(bakterioak,...). Beraz, ekinodermatuek badaukate ur-sarrerarako metodo bat,
zeloma likidoz betetzen baimentzeko (gainerako zelomatuetan osmosi bidez edo
ura edaten lortzen da), eta metodo hau erlazionatuta dago likidoaren galera-
tasa altuarekin oin anbulakralen ekintzagatik.


**** Kontzentrizikloideoak ****

Ekinodermatuen artean, guztiz apartekoa da animalia hauen ur-sistema.
Madreporitoarekiko homologoa den
hidroporoadute, gainazal aboralera irekita dagoena interanbulakro batean, eta
barnerantz pare bat eraztun-kanal kontzentrikorekin konektatzen dena. Poliren
besikulak beste lau interanbulakroetan daude kokatuta. Kanpo-kanal erradial
marginaletik periferian kokatuta dauden podio kopadurabakoak sortzen dira.
Podio bakoitzean barne-anpulu bat dago. Kontzentrizikloideoen podioak ez daude
anbulakroen zehar kokatuta.
**** Ofiuroideoak ****

Ofiuroideoen ur-sistema itsas izarrenaren antzekoa da, baina madreporitoa disko
zentralaren alde oralean dago kokatuta, interanbulakro batean. Eraztun-kanalean
badaude Poliren besikulak baina ez, antza, Tiedemann gorputzik. Eraztun-kanalak
ohiko bost kanal erradial emititzen ditu eta bai oin anbulakral bukalak aho-
inguruan. Podioetan ez dago kopadurarik. Oso zaluak dira, hatzamar-itxurakoak,
eta mukus itsaskorren kantitate handiak jariatzen dituzte. Hauetaz arduratzen
dira primarioki: elikadura, indusketa eta sentikortasuna.

**** Krinoideoak ****

Krinoideoen ur-sistema likido zelomikoarekin aritzen da soilik. Ez dute kanpo-
madreporitorik; eraztun-kanaletik hainbat kanal hidroforo sortzen dira kanal
zelomikoetan irekitzeko. Espezie batzuetan ehunka kanal hidroforo daude. Zeloma
peribiszeral nagusiek inbutu edo tximinia ziliodunak dauzkate kanporantz,
zeintzuen bidez ura sartzen baita gorputz-barrunbeetara, ziur aski ur-
sistemaren presio hidraulikoa eraentzeko.

Eraztun-kanaletik kanal erradial nagusiak sortzen dira, beso bakoitzera
zabaltzen direnak eta bai interanbulakro bakoitzean agertzen diren oin
anbulakral pareetara ere. Krinoideoen beso-kopurua 5etik 200era doa, eta kasu
askotan besoak adarkatuak izaten dira. Espezie bakoitzean, kanal erradialen
kopurua besoen kopuruari dagokio, eta besoak adarkatuak badira orduan kanal
erradialak ere bai. Gainera, besoetatik
pinulaizeneko adarrak sortzen dira, zeintzuetarantz kanal erradialen adarrak
zabaltzen baitira. Pinuletan podio kopadurabakoak agertzen dira, normalean
hirunaka, talde bakoitza ur-sistemaren adar batez baliatzen delarik. Podioak
oso mugikorrak dira eta orokorrean papila itsaskorrak aurkezten dituzte
gainazaletan; elikaduran eta sentimen-organo modura aritzen dira.

**** Ekinoideoak ****

Ekinoideoen ur-sistemaren egitura asteroideoenaren eraldaketatzat jo daiteke.
Animalia horiek plaka eskeletikoen serie berezia aurkezten dute polo aboralaren
inguruan; plaka hauetariko bat madreporito interanbulakrala da. Itsas trikuen
ur-sistema ulertzeko, esan egin behar da anbulakroak eta, beraz, podioen iladak
eta beraien barne-tutuak ere, zabaltzen direla gorputz-aldeen inguruan (bost
lerro longitudinal globo batean) goi-alderaino, eta azkenik polo aboralean
konbergitzen direla. Horrelaxe interpreta dezakegu parakera hau: gainazal orala
aboralki zabaldu da animaliaren aldeetatik eta gailurraren inguruan. Beraz,
alde aboral antzestrala soilik uzki inguruko guneari dagokio, animaliaren goi-
aldean dagoelarik.

Ekinoideoen madreporitoa, asteroideoena bezala, anpulu batera bideratzen da eta
gero kanal hidroforo batera (laburra haretako dolarretan eta luzea itsas
trikuetan); azken hori oralki zabaltzen da eraztun-kanal batera, zeinak
muskulu- eta plaka-sistema konplexua inguratzen baitu, elikadurarako aparatua
hain zuzen. Eraztun-kanaletik bost kanal erradial sortzen dira, bakoitza area
anbulakral bakoitzaren azpian. Kanal erradial bakoitzak, oin anbulakraletara
doazen albo-kanalak emititzen ditu, eta alde aboralean dagoen podio sentsorial
batean amaitzen da. Gainerako ekinodermatuen kontrara, oin anbulakralek plaka
eskeletikoak zeharkatzen dituzte, plaka eskeletikoen artean pasatu beharrean.
Bestetik, anpulutik oin anbulakraletara doazen kanalak bikoitzak dira, hots,
anpulu bakoitzetik plaka anbulakralak zeharkatzen dituzten kanal bi irteten
dira, geroago plaka anbulakral gainean lotzen direlarik oin anbulakral bakar
batekin konektatzeko. Podioa kopaduradun edo kopadurabakoa izan daiteke;
egotekotan, oso kopadura garatua izaten da, zeren muskulu-sistema eta
euskarrirako osikulu batzuk baitauzka asoziatuta. Oin anbulakralak lokomozio,
ainguraketa, elikadura eta gas-trukean erabiltzen dira.

**** Holoturoideoak ****

Holoturoideoen ur-sistemak beste taldeetan agertzen diren osagai gehienak
erakusten ditu, baina beste modu batez dago antolatuta gorputzaren luzapena
dela-eta. Holoturoideo gehienetan, madreporitoa barnekoa da, zelomarantz
irekia. Faringe azpian dago, alde interanbulakralean, eta kanal hidroforo
laburra sortarazten du. Eraztun-kanalak hestea inguratzen du, 1etik 50eraino
Poli besikula besarkatzen dituelarik. Eraztun-kanaletik bost kanal erradial
sortzen dira eta luzapenak bidaltzen ditu aho-tentakuluetara, lehenago aboralki
(atzetik) zabaltzen delarik zirrikitu anbulakral itxien azpian. Simetria
pentarradial argia duten espezieetan, kanal erradial bakoitzetik bi lerro
anpulu eta podio kopaduradun sortzen dira. Espezie batzuetan alde dortsal edo
goi-aldeko podioak murriztuta edo galduta daude; eta, are gehiago, Apodacea
subklaseko espezieetan, oin anbulakral guztiak falta dira edo oso murriztuta
daude. Oin anbulakralak ukimenarekiko sentikorrak dira eta, halaber,
lokomozioan zein ainguraketan aritzen dira.


****** Euskarria eta lokomozioa ******

Asteroideoak oin anbulakralei esker mugitzen dira. Anpuluak uzkurtzen direnean
presio hidraulikoa sortzen da, oinak mugiaraziz. Espezie askotako oin
anbulakraletako kopadurek substratuari lotzea baimentzen dute. Besoak mugitu
eta bihurtu egin daitezke, eta horrela izarrak gainazal irregularren gainean
mugi daitezke, eta bai harrapakinei eutsi ere. Besoak mugitzeko gaitasuna bi
ezaugarri hauetan datza: alde batetik, dermiko osikulu eskeletikoen parakeran,
mosaiko zalu baten modura; bestetik, gorputz-horman dauden muskulu zirkular eta
longitudinalen presentzian.

Ofiurak oso arin mugitzen dira besoekin bulkada egiten dutenean; besoak oso
zaluak dira. Mugimendu bitartean, besoetako albo-arantzak aingura-puntu modura
aritzen dira. Besoen barne-aldea osikulu handiez (
ornoez) beteta dago; ornoak artikulatuta daude elkarrekin, zutabe horizontalak
osotzeko. Ornoen arteko muskuluek besoen mugimenduak eragiten dituzte.
Orokorrean, oin anbulakralak ez dira erabiltzen lokomozioan.

Itsas trikuek, ostera, bai erabiltzen dituzte oin anbulakralak, baina bai
arantzak ere.

Holoturoideoek ere oin anbulakralak erabiltzen dituzte narrasteko eta
substratuari lotzeko. Espezie bermiforme industaile batzuetan oin anbulakral
lekuzaldatzaileak galdu egin dira, eta beraz uzkurketa peristaltikoez baliatzen
dira mugitzeko.

Itsas liliek kirruak erabiltzen dituzte substratuari atxikitzeko. Bestetik,
narras eta igeri egin dezakete besoei esker.


***** Elikadura: estrategiak eta mekanismoak *****

Itsas izarrek duten jokabide elikatzailea ez dago soilik dietarekin
erlazionatuta, baita besoen luzerarekin ere. Beso laburrak dituzten espezie
harrapakariek osorik ingeritzen dituzte harrapakinak. Beso luzedunek urdaila
“kanporatu” egiten dute gorputzetik, eta horrela liseritzen dute partzialki
harrapakina. Molusku bibalbioez elikatzen direnek moluskuaren maskorreko kusku
bien artean sartzen dute urdaila. Beste espezie batzuek aspiragailu modura
erabiltzen dute urdail kanporatu hori, substratu desberdinetako gainazaletan
dauden kizi organikoak harrapatzeko.

Ofiuroideoen elikadura-ohiturek hurrengo mekanismoetatik bat edo gehiago
inkludi ditzakete: jalkinetako kizien bilketa oin anbulakralekin, eta uretan
esekitako kizien harrapaketa oin anbulakralekin edo arantzen arteko muku-
kordoiekin. Estrategia horien bidez babeslekutik irten gabe elika daitezke.
Ofiuroideoen oin anbulakralen funtzio nagusia elikagaien bilketa eta garraioa
da. Espezie batzuek inbutu iragazleak itxuratzen dituzte besoekin, zeintzuek,
ur-korronteekiko perpendikularki kokatuta, zooplanktona harrapatzen baitute.

Itsas triku gehienak substratu-gainean dauden alga, organismo xartatzaileak edo
detritusak harraskatuz elikatzen dira. Bestetik, itsas triku irregular gehienak
jalkinjaleak dira. Batzuek (bihotz itxurako trikuek) elikagaiak harrapatzeko
erabiltzen dituzte oin anbulakralak, eta beste batzuek (haretako dolarrek)
elikagaiak garraiatzeko.

Holoturoideoak detritiboroak edo iragazleak dira. Garroen gainazala mukuez
estalita dago, eta janari-kiziak muku horretan itsasten dira animaliak garroak
substratu-gainean pasatzen dituenean, edo ur-korrontean mantentzen dituenean.
Horrela harrapatutako kiziak, faringeak eragiten duen sukzioaz barneratzen
dira, garroak aho-barruan sartzean.

Itsas lili sesilek txortena makurtu eta besoak zabaltzen dituzte elikatzeko.
Krinoideoak suspentsiboroak dira: zooplankton edo esekitako bestelako kiziekin
topo egitean, oin anbulakralak aritzen dira elikagaiak ildo anbulakraleetarantz
bideratzen. Ildo horietako zilioek ahoraino eramaten dituzte kiziak besoetan
zehar, mukuez inguratuta. Ur-korronte batean dagoenean, animaliak haizemaile
gisa edota inbutu modura kokatzen ditu besoak. Hainbat eta hainbat beso eta
pinula dituenez, nahikoa azalera du modu horretan elikatu ahal izateko.


****** Liseri-aparatua ******

Itsas izarren liseri-aparatua alde oralaren erdian dagoen ahotik, alde
aboralaren erdian dagoen uzkiraino luzatzen da. Ahoa mintz peristomial koriazeo
batez inguratuta dago. Mintza zalua da urdailaren kanporaketa baimenduz, eta
esfintereizeneko muskulua du aho-zuloa ixteko. Aho ondoan esofago laburra dute,
eta osteanurdailkardiakoa, zeina kanporatua izaten baita elikadura-prozesuan.
Erradialki kokatuta, badaude muskulu atzerarazle batzuk urdaila gorputz barrura
sartzeko. Gerourdailpilorikoadaukagu, zeinetik beso bakoitzera doazen konduktu
piloriko bi sortzen baitira. Konduktu piloriko horietatik liseri-guruin edo
itsu piloriko pareak sortzen dira beso bakoitzean. Azkenean, uzkira ailegatu
baino lehen, heste laburra dago, batzuetan guruin edo zakuez hornitua.

Ofiuroideoen liseri-aparatua itsas izarrenetik dator. Hestea eta uzkia, hala
ere, desagertu egin dira, eta liseri-aparatu osoa disko zentralean dago
kokatuta. Ahotik esofago labur batera iragaten da, eta ostean urdail handi eta
tolestu batera. Urdailak diskoa betetzen du orokorrean eta zeloma ganbara txiki
bat bilakatu da.

Itsas triku erregularren liseriketa, neurri handi batean, oso aparatu
mastekatzaile konplexu baten menpe dago, Aristotele kriseilua deiturikoa.
Aparatua aho barruan dago kokatuta, eta bost pieza kalkareo daramatza, piramide
izenekoak. Piramide bakoitzak lantza-itxura du, punta ahorantz abiatuta.
Piramideak erradialki kokatuta daude; bakoitza aldamenekoekin konektatuta dago
zuntz muskular transbertso batzuez. Xingola kalkareo luze batek zeharkatzen du
piramide bakoitzaren erdia. Xingolaren mutur orala kanpora irteten da
piramidearen puntatik, hortz izugarri gogorra itxuratuz. Piramide bakoitzean
hortz bat dagoenez, bost hortz daude totalean. Hortzen goi-muturra (edo mutur
aborala) makurtuta dago eta hortz-zaku baten barruan gordeta; hortzaren zati
proliferatiboa da. Paracentrotus lividus itsas trikuan, hortzak 1-1.5 mm hasten
dira astero. Hortz eta piramideez gain, aparatuaren alde aboralean, makiltxo-
itxurako atal txiki batzuk daude. Aristotele kriseilua aurreratu eta atzeratu
egin daiteke muskulu berezi batzuen ekintzaz. Beste muskulu batzuek hortzen
mugimendua kontrolatzen dute, ireki edo ixteko. Aparatua aurreratu eta atzeratu
egin daitezkeenez, animaliak urratu eta karraskatu egin ditzake elikagaiak.
Itsas triku “akorazatuetan” ez da aurkitzen Aristotele kriseilurik, baina bai
haretako dolarretan.

Aristotele kriseiluaren barruan, aho-barrunbe eta faringea aurkitzen dira.
Faringetik esofagora pasatzen da, eta azken honetatik urdail tubular batera,
kriseiluaren kanpo-alboetariko batetik jaisten. Esofago eta urdailaren arteko
lotura-puntuan, zaku-itxurako itsua egoten da. Urdailak, oskol barrutik
itsatsita, buelta oso bat ematen du oskolaren ingerada osoari jarraituz.
Jarraian hestea dago, zeinak beste buelta oso bat ematen baitu kontrako
norabidean; ostean ondestea eta uzkia datoz. Paraleloki kokatuta urdailak
sifoia edukitzen du ekinoideo gehienetan. Sifoia hestearen lumenean irekitzen
da, eta elikagaien ur-soberakina eragozteko balio du, liseriketa estrazelularra
gertatzen direneko gunetan. Liseriketa estrazelularra urdailean hasi eta
hestean amaitzen da; zurgapena hestean burutzen da.

Itsas triku irregularren liseri-aparatua antzekoa da, baina ondestea,
gorputzeko atze-aldean dagoen uzkira abiatuta dago.

Holoturoideoei dagokiela, garro-koroan badago mintz bukala, eta bertan ahoa.
Jarraian faringe muskulutsua dator; bere aurre-aldea, osikulu kalkareoez
osatutako eraztun batez inguratuta dago. Eraztun horri esker eusten dira bai
faringea eta bai eraztun-kanala ere, eta gainera hainbat muskulu desberdin
txertatzeko erabiltzen da: gorputz-hormaren muskulu longitudinalak, garroen eta
alde oralaren muskulu atzerarazleak. Animalia zirikatuz gero, garroak eta ahoa
sar daitezke guztiz gorputzaren aurre-aldeko muturraren barruan. Berriro
kanporatzeko, likido zelomikoaren presioaren emendioa erabiltzen da.

Faringea esofagora irekitzen da, eta azken hau urdailera. Holoturoideo askotan
ez dago urdailik, baina egotekotan, arrandoi baten modura aritzen da. Liseri-
aparatuaren parterik handiena, hesteari dagokio. Luzea eta kiribilatua da,
bertan liseriketa eta zurgapena burutzen direlarik. Holoturoideo askotan,
hestea kloakara irekitzen da, eta azken hau da, beraz, uzkian amaitzen dena.

Krinoideoen ahoa esofago labur batera zabalduta dago, eta esofagoa heste luze
batera. Hesteak bihurguneak egiten ditu kalizaren inguruan eta gero zuzendu
egiten da ondeste labur bihurtzeko eta uzkian amaitzeko. Espezie gehienetan,
hesteak hainbat dibertikulu daramatza, haietariko batzuk adarkatuak direlarik.


Zirkulazioa eta gas-elkartrukea

Barne-garraiorako, zeloma peribiszeral nagusiak erabiltzen dira gehien bat,
baina baita ere ur-sistemaren eta sistema hemalaren ura (ekinodermatuetan,
zirkulazio-aparatuari sistema hemala esaten zaio), zeintzuak zelomatik
eratorriak baitira. Sistema horien barruan, fluituak zilioei esker mugitzen
dira eta, batzuetan, muskuluen ponpaketaz. Sistema hemala, kanal eta espazioen
serie konplexua da, zeintzuak sinu perihemal izeneko kanal zelomikoen barruan
baitaude. Holoturietan eta krinoideoetan sistema ondo garatuta dago;
lehenengoetan parakera bilaterala du, eta bigarrenetan sare-itxurako plexuak
eratzen dituzte kanal batzuek. Gainerako taldeetan, sistema hemalaren osagaiak
erradialki kokatzen dira, orokorrean ur-sistemaren osagaiekiko paraleloki. Kasu
horietan, sistema hemalean eraztun hemal orala eta aborala aurkitzen dira,
bakoitzean luzapen erradialak egonda. Eraztun biak elkarrekin konektatuta daude
sinu axial baten bidez, zeinaren barruan guruin axial izeneko ehun astina
aurkitzen baita. Guruin honen funtzioa zelomozito batzuen ekoizpena da, antza.

Eraztun aboralaren kanal hemal erradialak gonadetara zabaltzen dira. Eraztun
oraletik sortzen diren beste kanal erradial batzuk oin anbulakralen iladekin
erlazionatuta daude; kanal hauek sinu hiponeural izeneko barrunbe perihemal
barruan kokatzen dira. Ekinodermatu askotan, hirugarren eraztun hemala agertzen
da, eraztun gastrikoa hain zuzen, liseri-aparatuarekin erlazionatuta dagoena.
Asteroideo eta ekinoideo askotan, sinu axialean zaku dortsal deituriko egitura
dago, eraztun hemal aboralaren ondoan. Zaku dortsalak fluitua ponpatzen du,
horrela fluituaren mugimendua erraztuz; bestetik, aipatu dugunez, zilioak
aritzen dira horretan.

Holoturoideoetan, ondo garatutako sistema hemalak hainbat zain longitudinal eta
konektatzaile erakusten ditu. Sistema horrek erlazio handia dauka liseri-
aparatu eta arnas osagaiekin (arnas zuhaitza), eta espezie batzuetan hainbat
“bihotz” inkluditzen ditu.

Ziur aski, sistema hemalaren funtzioen artean, liseri-aparatutik zurgatutako
elikagaien banaketa da. Luzokerretan, gas-trukean ere aritzen da, zeren oso
erlazio handia baitu arnas egiturekin.

Gas-trukeari dagokiola, esan behar da ekinodermatu gehienek horma fineko kanpo-
luzakinak erabiltzen dituztela. Soilik ofiuroideo eta holoturoideoetan agertzen
dira barne-organo bereziak horretarako. Kontuan hartuta ekinodermatu gehienen
tamaina eta bolumen handiak, aipatzekoa da lehen deskribaturiko fluituen
garraiorako mekanismoek izugarrizko garrantzia dutela barne-ehun eta gorputz-
superfiziearen arteko gas-mugimenduan.

Krinoideoen gas-trukea ez da guztiz ezaguna, baina antza denez, agerian dauden
gorputz-alde fin guztiak zeharkatuz, mugitzen dira gasak, batez ere oin
anbulakraletatik.

Asteroideoetan, gas-trukea oin anbulakralak zeharkatuz burutzen da eta bai
papula edo brankia dermal izeneko egiturei esker ere. Egitura horiek epidermi
eta peritoneoaren ebaginazioak dira. Ehun bi horiek ziliodunak dira eta
korronteak sortarazten dituzte, bai likido zelomikoan (peritoneoak) eta bai
itsas uretan ere (epidermiak). Korronte biak kontrako norabideetan mugitzen
direnez, kontrakorrontea sortzen dute eta, papulen gainazalean zehar, trukerako
gradiente maximoak mantentzen dituzte.

Ofiuroideoek gorputz-hormaren inbaginazioak aurkezten dituzte, poltsa
izenekoak, arraildura ziliodunen bidez kanporantz irekita daudenak. Urak
zilioen ekintzaz zirkulatzen du poltsetan zehar, eta bai, espezie batzuetan,
poltsen lan muskularrez ere. Gas-trukea, itsas ur eta gorputz-fluituen artean
burutzen da.

Ekinoideo erregularrek peristomioan kokatutako bost pare brankia aurkezten
dituzte. Gas-trukerako organorik garrantzitsuentzat kontsideratu dira
aspalditik egitura horiek, baina antza denez, ez da egia. Brankien barruko
presioa aldatu egiten da liseri-aparatuaren erritmoak manipulatzen badira.
Animalia elikatzen den bitartean, Aristotele kriseilua mugitzen da eta, hau
dela-eta, zeloma perifaringeoan presio-aldaketak sortzen dira; brankien egiteko
nagusia presio-aldaketen egokieraztea litzateke, eta bai asoziaturiko muskuluei
beheralako oxigeno-hornidura ematea ere. Beraz, ekinoideo erregularren gas-
trukerako egitura garrantzitsuenak horma fina duten oin anbulakralak lirateke,
zeintzuak kontrakorronte-sistema batean aritzen baitira, asteroideoen papulen
antzera.

Ekinoideo irregularrek eta haretako dolarrek oin anbulakral guztiz eraldatuak
aurkezten dituzte anbulakro petaloideo aboraletan. Oin anbulakral horien kanpo-
aldeek hegats-itxura dute eta beraien hormak oso finak dira; antza denez, gas-
trukerako egiturarik garrantzitsuenak dira. Kontrakorronte-fluxu bat sortzen
da, alde batetik, itsas ur eta podioen fluituaren artean, eta bestetik anpuluen
fluitu eta likido zelomikoaren artean.

Holoturoideoei dagokiela, gas-trukea arnas zuhaitzen bidez burutzen da. Arnas
zuhaitzak zeloman daude kokatuta, liseri-hodiaren esker eta eskuinean.
Bakoitzak enbor nagusi bat aurkezten du, zeinetik hainbat adar ateratzen
baitira. Adar bakoitza besikula batean amaitzen da. Zuhaitzen enbor biak
kloakatik irteten dira. Bai kloakak eta bai zuhaitzek ere ponpatu egiten dute,
horrela ura mugiaraziz. Kloaka dilatatu eta urez betetzen da; gero uzkiko
esfinterea itxi eta kloaka uzkurtu egiten da: modu horretan, ura arnas
zuhaitzetara pasatzen da. Azkenik ura zuhaitzetatik irteten da arnas tubuluak
uzkurtzen direnean eta kloaka dilatatzen denean.


Eskrezioa eta osmorregulazioa

Ekinodermatu batzuetan, hondakin nitrogenatu disolbatua (amonioa) gorputz-
egitura jakin batzuk zeharkatuz kanporatzen da. Esate baterako, itsas izarretan
oin anbulakral eta papulak zeharkatuz, eta holoturoideoetan arnas zuhaitzak.
Bestetik, ekinodermatu gehienetan eskrezioa difusioz gertatzen da. Gainera,
material nitrogenatu prezipitatua eta beste hondakin batzuk zelomozitoek
fagozitatzen dituzte, eta gero hainbat metodo daude hondakinez betetako
zelomozito horiek kanporatzeko.

Ekinodermatuak estenohalinoak dira; beraz ez dute inolako arazorik
osmorregulazio zein ioien erregulazioari dagokiela. Osmokonformatzaileak dira:
bai ura eta bai ioiak ere oso erraz mugitzen dira gorputz-gainazal finak
zeharkatuz.


Nerbio-sistema eta sentimen-organoak

Ekinodermatuen simetria erradial sekundarioa islatuta dago nerbio-sistemaren
anatomian eta sentimen-organoen banaketan. Nerbio-sistema deszentralizatu eta
barreiatua da, eta ez du gongoil zerebralik. Hiru sare neuronal nagusi daude,
eta klaseen arabera gradu desberdinetan daude garatuta eta elkarren artean
integratuta. Sare neuronal horiek hurrengo hauek dira: sistema ektoneurala
(orala), sistema hiponeurala (oral sakona) eta sistema entoneurala (aborala).
Sistema ektoneurala sentsoriala da nagusiki; ostera, sistema hiponeurala
motorea izaten da. Sistema entoneurala ez da aurkitzen holoturoideoetan, eta
gainerako taldeetan gradu desberdinetaraino murriztuta dago; ostera,
krinoideoetan sistema nagusia da.

Hiru nerbio-sistema horiek konektatuta daude elkarren artean nerbio-sare baten
bidez, zeina osagai ekto eta entoneuraletik baitator primarioki. Nerbio-sare
hau, askotan, plexu subepidermiko modura kontsideratzen da, baina neurona
intraepidermikoak ekoizten ditu eta oso erlazio handia du epitelioarekin.
Nerbio-kordoiak plexu honen lodiunetzat har daitezke.

Krinoideoak kenduta, gainerako ekinodermatuen nerbio nagusiak sistema
ektoneuraletik datoz. Epitelio oral azpian eta esofagoa inguratuz, nerbio-
eraztun zirkumoral zirkular edo pentagonala aurkitzen da. Hortik hainbat nerbio
erradial zabaltzen dira oin anbulakraletara. Itsas izarretan, esate baterako,
nerbio erradialak V-itxurako lodiune modura agertzen dira, oin anbulakralaren
zirrikitu bakoitzaren epidermian. Batzuetan, nerbio-plexuaren osagai
entoneuralak kordoi erradial modura agertzen dira, esate baterako itsas
izarretako besoen bazter lateraletan. Sistema hiponeurala, orokorrean, sistema
ektoneuralaren nerbioekiko paraleloa da. Neurona hiponeuralak sinu perihemal
erradialen barruan egoten dira, eta zuntz eta gongoil motoreak sortzen dituzte
liseri-aparatuan.

Sentimen-organoak egitura epitelial simpleetara murriztuta daude, eta sistema
ektoneuralaren menpe daude. Epidermiko neurona sentsorialak ukimen,
disolbatzaile kimiko, ur-korronte eta argiarekiko sentikorrak dira. Sarritan
gorputz-hormaren egiturekin asoziatuta daude, hala nola arantza eta
pedizelarioekin. Asteroideoetan begi-orbanak egoten dira beso bakoitzaren
muturrean, eta fotorrezeptoreak dira. Holoturoideoetan estatozistoak aurkitu
dira, eta ekinoideo batzuetan esferidio izeneko organo georrezeptoreak.
Kimiorrezepzioari dagokiola, ez da askorik ezagutzen, baina uste da
holoturoideoen aho-garroak eta ekinoideo batzuetako podio oralak sentikorrak
direla disolbatzaile kimikoekiko.


Ugalketa eta garapena

Birsorketa eta ugalketa asexuala

Ekinodermatu gehienak galdutako aldeak erregeneratzeko gai dira: besoak, oin
anbulakralak... Itsas izar batzuek, beste izar oso bat sor dezakete beso bakar
batetik abiatuta, baldin eta beso horretan disko zentralaren gutxienez bosten
bat badago.

Asteroideo eta ofiuroideo batzuetan, fisiparitate izeneko prozesu ugaltzaile
asexuala behatu da. Disko zentrala bi partetan zatikatzen da, eta animalia oso
bat sortzen da zati bakoitzetik. Holoturoideo batzuetan ere fisioa behatu da.


Ugalketa sexuala

Ekinodermatu gehienak gonokoristikoak dira, baina badaude ere espezie
hermafroditikoak asteroideo, holoturoideo eta, bereziki, ofiuroideoen artean.
Ugal aparatuak sinpleak izaten dira, zelomaren eratorkinekin oso erlazio handia
daukatelarik. Normalean, gonadak peritoneoz inguratutako ugal sinuetan kokatuta
daude. Soilik holoturoideoetan agertzen da gonada bakar bat, interanbulakro
batean dortsalki kokatua. Gonoduktu bakar bat dago irekita bi aho-garro
dortsalen oinarrien artean, edo justu garroen atze-aldean.

Krinoideoetan ez dago gonada diferentziaturik. Gametoak, ugal kanal izeneko
zelomaren luzapen berezien peritoneotik sortzen dira, beso bakoitzaren alde
proximalaren pinuletan. Ez daukate gonodukturik. Pinulen hormak apurtuz
kanporatzen dira gametoak.

Ofiuroideoek gonada bat zein asko eduki dezakete; gonada horiek, poltsen alde
peritonealean daude kokatuta. Gametoak poltsetan biltzen dira eta gero ugal
arrailduren bidez kanporatzen.

Asteroideo, kontzentrizikloideo eta ekinoideoetan gonada batzuk agertzen dira,
gonoduktu bana daukatenak. Gonoporoak interanbulakroetan daude, aldameneko
besoen artean kokatuta. Kontzentrizikloideoetan, gonada-pare bat dago anbulakro
bakoitzean. Itsas triku erregularretan, bost gonada daude, zona
interanbulakralen barne-aldean esekita. Gonoporoak, periproktoa inguratzen
duten bost ugal plaka interanbulakraletan aurkezten dira. Itsas triku
irregularretan, periproktoa eta uzkia atze-aldera desplazatu dira, baina ugal
plakak superfizie aboralaren erdi aldean mantentzen dira gutxi gorabehera.
Itsas triku guztietan, ugal plaka hauetariko bat zulatuta dago, madreporito
modura arituz. Itsas triku irregular eta haretako dolar askotan, lau gonada
(edo gutxiago) besterik ez dago, atze-interanbulakroarena desagertu delako.
Kasu horietan, gonoporo-kopurua ere murriztu egin da.

Ekinodermatu gehienek uretara kanporatzen dituzte gametoak; kanpo-ernalketa
jazo eta gero, garapena ez-zuzena izaten da. Kasu batzuetan inkubazioa eta
garapen zuzena behatu dira.


Garapena

Ekinodermatu askok arrautza-kopuru izugarri handiak ekoizten dituzte, eta
gainera erraza izaten da laborategian haztea. Bi arrazoi horiek direla-eta,
luzaroan ekinodermatuak izan dira animaliarik gogokoenak enbriologoentzat.
Horregatik, animali garapenari buruzko informazio asko ekinodermatuetatik lortu
da eta, gainera, ekinodermatuen garapena garapen deuterostomatuaren eredutzat
hartu izan da. Phylumeko espezie gehienetan, lehenengo faseak antzekoak izaten
dira, salbu-eta umatzen duten espezietan; azken hauetan bitelo-kantitate
handiak eraldatzen du garapena. Larba planktotrofikoa dute phylumeko espezie
erdiek gutxi gorabehera.

Kanpo-ernalketa duten ekinodermatuetan arrautzak isolezitikoak izaten dira,
lakainketa erradiala, holoblastikoa eta berdina izaten da (itsas trikuetan
desberdina), zeloblastula itxuratuz. Berau zilioduna izaten da, eta enbrioi
igerilari bihurtzen da. Garapena indeterminatua da.

Blastulak blastozele zabala aurkezten du, eta gastrulazioa inbaginazio bidez
gertatzen da, arkenteron estu eta tubularra eratzen delarik. Arkenterona
aurrerantz haziko da eta aurre-estomodeoarekin lotuko da. Estomodeo horretatik
ahoa sortuko da, eta blastoporoa mantendu egingo da uzki larbario modura.
Arkenterona hazten den bitartean eta ahoa sortu baino lehen, arkenteronaren
mutur distalak alboko poltsa bi gauzatuko ditu, zeintzuak arkenteronetik
aldenduko baitira. Poltsa horiek zelomikoak dira eta beraien hormetako zelulek
mesodermoa sortuko dute. Arkenteronaren alboan dauden bi poltsa primarioek,
beste zenbait pare besikula zelomiko itxuratuko dituzte, ebaginazio edo
subdibisio bidez. Aurretik atzerantz aipatuz, axozele, hidrozele eta
somatozeleak dira besikula horiek, eta gainerako deuterostomatu trimerikoen
protozeloma, mesozeloma eta metazelomari dagozkie hurrenez hurren. Somatozele
biak liseri-hodi azpitik eta gainetik lotzen dira liseri-mesenterioak ekoitziz.
Ezkerrreko axozelea kanpora irekitzen da dortsalki hidroporo delakoaz.

Gastrulazioaren eta zeloma-garapenaren azken uneetan, enbrioiak simetria
bilaterala lortzen du eta larba bihurtzen da. Mesenkima primarioak muskulatura
larbarioa eta euskarrirako egitura batzuk ekoitziko ditu. Larba inguruan
hainbat xingola ziliodun agertzen dira. Larbak, jadanik, liseri-hodi osoa eta
funtzionala dauka eta janari-kiziak harrapatzen ditu xingola zioliodunei esker
eta estomodeoko zilioei esker. Ekinodermatu askotan, geroagoko garapen
larbarioan zehar hainbat luzakin (besoak) agertzen dira gorputz-hormatik; beso
horien egitura, kokapena edo absentzia erabiltzen dira ekinodermatuen klase
desberdinetako larbak bereizteko. Nolanahi ere, desagertu egingo dira geroago,
eta, beraz, ez dira ekinodermatu heldu batzuetan agertzen direnak.

Bizitza planktoniko igerilaria eduki eta gero, larbak metamorfosia jasango du:
besoak endakatuko dira eta bai, batzuetan, ahoa eta liseri-aparatuaren beste
zati batzuk ere. Gorputzeko ezker-aldea superfizie oral bihurtzen da, eta
eskuin-aldea superfizie aboral. Ur-sistema ezkerreko axohidrozeletik eratorriko
da. Gazteak bizitza bentikora moldatuko dira. Ekinodermatu askoren larbak
helduekin batera aurkitzen dira; antza denez, espezie batzuetan metamorfosia
feromonen menpe dago: helduek ekoizten dituzte eta larbaren nerbio-sistemaren
gainean eragiten dute.


Filogenia

Antza denez, arbaso deuterostomatu bilateral industaile batek Prekanbrikoko
habitat epibentikoak kolonizatu zituenean sortu zen ekinodermatuen lerroa. Oso
arin dibertsifikatu zen eta, seguruenez, Kanbrikoan bazeuden itxuratuta
phylumeko gorputz-plan nagusi guztiak. Molusku, brakiopodo eta artropodoekin
batera, ekinodermatuek oso erregistro fosil zabal eta zaharra aurkezten dute.
Kanbriko hasieran agertu ziren antza, eta Paleozoikoan oso ugari bihurtu ziren,
forma gehienak sesil eta iragazleak zirelarik. Nolanahi ere, eztabaida handiak
daude ekinodermatuen jatorri eta eboluzioari buruz.

Beste animalia batzuetan bezala, ekinodermatuen eskeletoa eta simetria
erradiala bizimodu sesilerako moldaerak izan zitezkeen. Bestetik, aparatu
anbulakralaren jatorrizko zeregina elikadura zen, eta ez lokomozioa. Gaurko
zoologo askok onartzen duten teoria klasiko baten arabera, bizitza askeko forma
trimerikoetatik talderen bat tinkatu zen itsas hondoan, bizimodu sesila jasoz.
Horrela simetria erradiala agertuko zen, egokiagoa delako bizimodu sesilerako.
Finkapena animaliaren aurre-aldetik gertatu zen. Gaurko ekinodermatuen
metamorfosian ikusten denez, simetria-aldaketak eskuin-alderanzko 90ºko bira
ekarri zuen, esker-aldea goi-alde (edo alde oral) bihurtuz eta eskuin-aldea
behe-alde (edo alde aborala). Aldi berean, ahoa goi-alde berrirantz desplazatu
zen. Eskuineko bai axozelea eta hidrozelea murriztu ziren, bitartean
ezkerrekoetatik sistema anbulakrala sortu zutelarik, uretan eskegitako janari-
kiziak harrapatzeko erabiltzen zena. Antza denez, aipatutako aldaketa horiek
garatuz zihoazen bitartean, eskeletoa garatuz joan zen euskarria emateko eta
babesteko. Xafla eskeletiko biren arteko loturak, egituralki, zona ahulak dira;
beraz, garrantzitsua izan zitekeen plano berean ez edukitzea bi jostura. Hori
ekiditeko modu bakarra, gorputz-zirkunferentzia inguruan osikulu-kopuru
bakoitia edukitzea izan zen. Eta, benetako simetria erradial batera
ailegatzeko, bosta da zenbaki bakoiti posible txikiena.

Simetria erradiala garatu eta gero, ekinodermatu sesil batzuk aldendu egingo
ziren substratutik, berriro bizimodu askera itzuliz. Simetria erradiala
mantendu egin zen, baina alde orala (forma sesiletan gorantz abiatua)
substraturantz paratu zen; alde aborala goi-alde funtzional bihurtu zen, eta
lokomoziorako ur-sistema erabiltzen hasi zen. Gaur eguneko itsas izar, ofiura
eta itsas trikuak bizimodu horren adibideak dira.

Azaldutako teoria krinozooen espezie suntsituetan eta bizietan oinarrituta
dago, eta bai asteroideoen metamorfosian ere, zeina larba substratuari lotuta
egonda gertatzen baita. Hala ere, teoria honek badauzka oztopo batzuk. Esate
baterako, ez da ezagutzen alde orala gorantz abiatutako eta beherantz
abiatutako formen arteko bitartekaririk. Beste oztopo bat Kanbrikoko talde
zaharrenen ikerketatik dator: talde zahar batzuk sesilak eta erradialak ziren,
baina badago beste talde zahar bat asimetrikoa dena; beraz, edo asimetria hori
sekundarioa da eta orduan lehenengo ekinodermatuak prekanbrikoak lirateke, edo
lehenengo ekinodermatuek ez zuten simetria pentarradialik aurkeztuko.

Beraz, beste zoologo batzuen ustez, bizimodu askea izango litzateke
ekinodermatuen bizimodu primarioa, bizimodu sesila moldaera sekundario modura
agertu zelarik. Orduan, suposatu behar da gaurko ekinoideo eta holoturoideo
gehienak bizitza askeko arbasotatik sortu zirela; lehenengo ekinodermatuak
animalia bentiko detritiboroak izango ziren. Ikuspuntu hau beteragarria da
phylumaren simetria-mota biekin, baina ez du azaltzen eskeletoaren agerpena,
eta ez ekinoideoen simetria pentarradiala ere.

Ur-sistemaren agerpena da beste puntu eztabaidagarri bat: barrunbe zelomikoa
eraldatu egin zen ur-sistema modura garatzeko, edo bazegoen ordurako
protoekinodermatuetan sistema funtzional modura? Zoologo batzuen ustez,
ekinodermatuen ur-sistema eta lofoforatuen lofoforoarekin asoziaturiko barrunbe
zelomikoa oso antzekoak dira. Biak mesozeletik eratorriak dira, eta biak
hainbat adar irteten diren eraztun batez osatuta daude. Beharbada,
ekinodermatuen arbasoek lofoforo antzeko egituraren bat aurkezten zuten, ur-
sistema itxuratuko zuena.

Phylumaren barne-filogeniari dagokiola, hainbat proposamen plazaratu dira.
Edozelan ere, krinoideoak izango lirateke zaharrenak gaurko ekinodermatuen
artean. Bestetik, badirudi holoturoideo eta ekinoideoak ahaidetuta daudena,
modernoenak liratekeelarik. Azkenik, autore batzuen ustez, asteroideoak eta
ofiuroideoak ere ahaideak lirateke, baina beste batzuen ustez adar
independenteak lirateke.



1 Lur Planetan dagoen bizidunen espezie-kopuruari buruzko gure ziurgabetasunak,
ezagutarazten ditu ikerketa biologikoaren lehentasunak eta finantzazioa. Gutxi
gorabehera badakigu zenbat gene duten bizidunek, baina ikerketa taxonomikoa
atzean gelditu da beste diziplina batzuekin konparatuz.
Espezie-deskribapenak gaur eguneko erritmoan jarraitzen badu, 2.000tik 8.000
urte pasatu beharko dira bizidun guztiak ezagutu arte. Espezie berriak ez dira
soilik ornogabeak; izatez, 1.990-2.002 tartean 38 primate-espezie berri
deskribatu dira. Hala ere, egungo suntsipen-tasa antropogenikoa kontuan
hartuta, gerta daiteke espezieen %90a deuseztea ezagutu baino lehen.
169

